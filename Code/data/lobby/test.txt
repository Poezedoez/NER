De Kamer , gehoord de beraadslaging , overwegende , dat de vrije vestiging van huisartsen in het kader van de keuzevrijheid van patiënten een gewenste ontwikkeling is ; vraagt de regering de contracteerplicht van zorgverzekeraars voor huisartsen weer in te voeren , en gaat over tot de orde van de dag . 
Van Gerven De Kamer , gehoord de beraadslaging , constaterende , dat er op verschillende plekken geen afspraken meer worden gemaakt tussen huisartsen , specialisten en ziekenhuizen uit angst voor een boete ; constaterende , dat er onduidelijkheid is over de toepasselijkheid van de Mededingingswet voor wat betreft de huisartsenzorg ; van mening , dat wanneer er geen afspraken meer worden gemaakt , dit een gevaar is voor de kwaliteit van zorg ; verzoekt de regering in gesprek te gaan met de NMa om duidelijkheid te verschaffen over het ingrijpen in de huisartsenzorg , hierover een brief te sturen aan de LHV en aan de Kamer , zodat de rust weer terugkeert en er weer afspraken tussen huisartsen , specialisten en ziekenhuizen gemaakt kunnen worden , en gaat over tot de orde van de dag . 
Wiegman-van Meppelen Scheppink Kuiken Aan de Voorzitter van de Tweede Kamer der Staten-Generaal Den Haag , 5 maart 2012 Vooruitlopend op de publicatie van het volledige rapport bied ik u hierbij de uitgebreide samenvatting aan van het rapport van de studie naar de effecten van het opnemen van de luchtvaart in het Europees Emissiehandelssysteem ( EU ETS ) 1 Ter inzage gelegd bij het Centraal Informatiepunt Tweede Kamer . 
. 
Dit onderzoek heb ik in het najaar van 2011 aan de Kamer toegezegd en heb het laten uitvoeren door het Kennisinstituut voor Mobiliteitsbeleid ( KiM ) . 
In het overleg met uw Kamer afgelopen donderdag 1 maart heb ik toegezegd de samenvatting van het rapport zo snel mogelijk toe te sturen . 
Ter voorbereiding op de start van het EU ETS is een aantal elementen nader ingevuld , zo is een CO 2 -plafond ( de cap ) vastgesteld en is bepaald hoeveel gratis emissierechten iedere maatschappij krijgt . 
De verplichte deelname van niet-Europese maatschappijen heeft met name in de laatste fase van de implementatieperiode geleid tot toenemende politieke en juridische druk van derde landen en tot dreiging met tegenmaatregelen . 
Naar aanleiding van deze ontwikkelingen en van vragen vanuit de Kamer heb ik besloten een onderzoek te laten uitvoeren naar de effecten van het EU ETS op de Nederlandse luchtvaart . 
In deze brief heb ik de belangrijkste resultaten van het onderzoek op een rij gezet onderverdeeld in bevindingen met betrekking tot effecten voor het milieu , de consument en de Nederlandse luchtvaartsector . 
De resultaten van het onderzoek laten zien dat het EU ETS effectief is waar het gaat om de reductie van CO 2 -emissies , maar tegelijkertijd komt uit de analyses ook naar voren dat de Nederlandse luchtvaart gevoelig is voor prijseffecten en voor gevolgen van tegenmaatregelen , met name als er sprake is van stapeling . 
Effecten voor het milieu Zoals verwacht zal door de toetreding van luchtvaart aan EU ETS de algehele CO 2 uitstoot verminderen . 
De vermindering van de uitstoot als gevolg van ETS in de luchtvaartsector zelf zal beperkt zijn . 
De luchtvaartsector zal naar verwachting vooral emissierechten bijkopen van andere sectoren die onder het EU ETS vallen . 
Dit past binnen het systeem van emissiehandel waarbij de CO 2 daar wordt gereduceerd waar dat het goedkoopst is ( kosteneffectief ) . 
Gegeven de aangenomen groeiverwachting en de verwachte efficiencyverbeteringen zal de luchtvaart in 2020 voor 86 megaton CO 2 aan reductiemaatregelen opleveren onder het totale ETS systeem . 
Dit is een reductie die ten opzichte van de te verwachten emissie van de luchtvaart in 2020 overeenkomt met 29 % . 
Effecten voor de consument In 2012 krijgt de luchtvaartsector gemiddeld 75 % van de totale behoefte aan emissierechten gratis . 
In de jaren daarna neemt – door de afname van het aantal gratis rechten en de groei van de luchtvaart – het aandeel gratis rechten ten opzichte van het benodigde aantal rechten geleidelijk af en komt in 2020 uit op een gemiddelde van circa 58 % . 
In hoeverre de luchtvaartmaatschappijen de kosten van de gekochte emissierechten en de waarde van de gratis rechten doorberekenen is een strategische keuze . 
Deze strategische keuze hangt onder andere af van de mate van concurrentie met andere luchtvaartmaatschappijen , en de prijsgevoeligheid van de verschillende klantgroepen . 
Als luchtvaartmaatschappijen de gekochte rechten één op één zouden doorberekenen , dan worden de tickets bij een prijs van 10 euro per emissierecht enkele euro’s per ticket duurder . 
Uit de berichtgeving in de media ontstaat het beeld dat de meeste luchtvaartmaatschappijen er op dit moment voor kiezen om alleen de directe kosten door te berekenen . 
Effecten voor de luchtvaartsector De effecten van EU ETS zijn voor landen met een luchthaven met een groot aandeel transferverkeer ( hubfunctie ) gemiddeld groter dan voor landen met een naar verhouding grote thuismarkt . 
Dit wordt veroorzaakt omdat transferverkeer gevoeliger is voor prijsstijgingen dan verkeer uit de thuismarkt . 
De netwerkcarrier met een hub binnen Europa zal minder goed in staat zijn om de kosten van ETS in de ticketprijzen door te rekenen vanwege concurrenten met een hub buiten Europa . 
Zoals hiervoor is aangegeven , is het een strategische keuze in hoeverre een luchtvaartmaatschappij de kosten doorberekent dan wel absorbeert . 
Voor KLM zullen bij een gemiddelde prijs per emissierecht van 10 euro de directe kosten in de periode 2012 tot en met 2020 circa 30 miljoen euro per jaar zijn . 
Als KLM deze directe kosten in de ticketprijs verrekent , zal KLM te maken krijgen met een relatieve daling van passagiers die wordt veroorzaakt omdat passagiers niet meer vliegen of via een andere route vliegen ( bv. VS – Dubai – Mumbai ) . 
De daling is relatief omdat voor de gehele luchtvaartsector nog steeds een groei aan passagiers wordt voorspeld . 
Uitgedrukt in passagiersaantallen zou het doorberekenen van de directe kosten van CO 2 betekenen dat KLM bij een prijs van 10 euro per ton CO 2 in 2012 te maken zou krijgen met een relatieve daling van circa 150 000 passagiers ( 0,6 % ) ten opzicht van 2011 . 
Vanwege de prijsgevoeligheid van het segment vindt de grootste daling plaats in het transferverkeer ; van de 150 000 passagiers valt namelijk bijna 100 000 in dat segment . 
Bij een gelijkblijvende emissieprijs kan dit oplopen tot een relatieve daling van circa 225 000 passagiers in 2020 ( afname 0,9 % ) . 
Maatschappijen , zoals Emirates en Turkish Airlines , die opereren vanuit een voor transferpassagiers gunstig gelegen thuisbasis ten opzichte van Europa , zullen juist profiteren van het EU ETS . 
Het gevolg daarvan is dat de concurrentiepositie van deze maatschappijen ten opzichte van KLM wordt versterkt . 
De relatieve daling van passagiers zal niet alleen gevolgen hebben voor KLM , maar ook voor Schiphol . 
Het aantal passagiers op Schiphol zal bij een CO 2 prijs van 10 euro relatief afnemen met ongeveer 200 000 in 2012 wat overeenkomt met een omzetderving van ongeveer 3,6 miljoen euro en , op basis van een in economische modellen gebruikte vuistregel , met een relatief verlies van ongeveer 200 arbeidsplaatsen in de regio . 
Versterking van effecten bij hogere CO 2 -prijzen De hiervoor beschreven effecten zullen proportioneel worden versterkt als wordt gerekend met een hogere CO 2 prijs . 
Prognoses over de prijsontwikkeling van CO 2 zijn overigens lastig te maken en lopen uiteen van een blijvend lage prijs ( nu 9 euro ) tot een ontwikkeling richting 30 euro . 
Bij een gemiddelde CO 2 prijs van 20 euro zullen de jaarlijkse kosten van KLM ongeveer 60 miljoen euro bedragen . 
De relatieve daling van passagiers zou dan circa 300 000 worden . 
Voor Schiphol zou dat een relatieve daling betekenen van 400 000 passagiers en een relatief verlies van 400 arbeidsplaatsen in de regio . 
Versterking van effecten door generieke tegenmaatregelen derde landen In reactie op de verplichte deelname van niet-Europese luchtvaartmaatschappijen aan het EU ETS hebben 23 derde landen een verklaring getekend dat zij tegenmaatregelen nemen tegen de EU en haar lidstaten . 
Uit de analyse van de mogelijke gevolgen van tegenmaatregelen blijkt dat door het instellen van tegenmaatregelen door partijen buiten de EU de genoemde effecten kunnen worden vergroot . 
Indien alle andere landen besluiten om niet voor hun CO 2 -uitstoot onder ETS te betalen ( boycot ) worden de bovenstaande prijseffecten met een factor 1,5 vergroot . 
Dit zou voor KLM in 2012 bij een CO 2 prijs van 10 euro een relatief verlies van 225 000 i.p.v. 150 000 passagiers betekenen . 
Ook hier geldt hoe hoger de CO 2 prijzen , des te groter de effecten . 
Bij een prijs van 20 euro per ton CO 2 zou dit dus tot een relatief verlies van 450 000 passagiers leiden . 
Een andere mogelijke generieke maatregel waarmee is gedreigd is het verdrievoudigen van de overvliegrechten over Siberië . 
Deze verdrievoudiging zou voor KLM een additionele schadepost van 160 miljoen euro op jaarbasis betekenen . 
Versterking van effecten door specifieke tegenmaatregelen derde landen Indien individuele landen daar bovenop besluiten om nog specifieke vergeldingsmaatregelen te nemen tegen Nederland kunnen er door verdere stapeling van effecten serieuze gevolgen zijn voor de concurrentiepositie van de Nederlandse luchtvaartsector Terugkijkend naar eerdere conflicten is het niet ondenkbaar dat specifieke vergeldingsmaatregelen worden genomen tegen een relatief kleine lidstaat als Nederland , die de Nederlandse luchtvaartsector onevenredig zullen treffen . 
Zo heeft KLM aangegeven , dat de specifieke tegenmaatregelen die tegen Nederland waren genomen vanwege de aanscherping van geluidsrichtlijnen door de EU tot een totale schade van 25–30 miljoen euro hebben geleid . 
Conclusie Op basis van de resultaten van het onderzoek concludeer ik dat het opnemen van de luchtvaart in het EU ETS bijdraagt aan de algemene Europese klimaatdoelstelling de emissies van CO 2 te reduceren Daarbij geldt dat reductiemaatregelen het meest kosteneffectief kunnen worden genomen buiten de luchtvaartsector , wat betekent dat de luchtvaartsector voor het overgrote deel emissierechten zal moeten kopen . 
Gelijktijdig constateer ik , dat dit gevolgen heeft voor de consument door een hogere ticketprijs en voor de Nederlandse luchtvaartsector door een relatieve verslechtering van de concurrentiepositie voor KLM en Schiphol . 
Effecten die worden versterkt wanneer de CO 2 -prijzen stijgen en niet-Europese landen tegenmaatregelen nemen , zoals een algehele boycot van het systeem . 
Er is dan ontegenzeggelijk sprake van verstoring van het level playing field . 
In welke mate deze stapeling van effecten daadwerkelijk zal optreden is niet te voorspellen , maar ik ben van mening dat het risico daarop dusdanig is dat we onze ogen daar niet voor mogen sluiten . 
De resultaten onderschrijven wat mij betreft de noodzaak van een mondiaal systeem . 
Nederland zet zich daarom actief in voor een goed resultaat van de – inmiddels versnelde – onderhandelingen in ICAO hierover . 
In de tussentijd zal ik er alles aan doen om tegenmaatregelen gericht tegen Nederland en de Nederlandse luchtvaartsector te voorkomen . 
De staatssecretaris van Infrastructuur en Milieu , J. J. Atsma Aan de Voorzitter van de Tweede Kamer der Staten-Generaal Den Haag , 26 januari 2012 Met genoegen bied ik u hierbij aan het Jaarplan Rechtspraak 2012 . 
1 Ter inzage gelegd bij het Centraal Informatiepunt Tweede Kamer . 
Het centrale thema van het jaarplan is het versterken van de verbinding tussen rechtspraak en samenleving . 
Op deze al in 2011 ingezette koers wordt dit jaar fors voortgebouwd met enkele grote themaprogramma ’s , met het doel het vertrouwen in de rechtspraak te waarborgen en te bevorderen . 
Ook zet de Rechtspraak de activiteiten die zien op het versterken van de kernwaarden van de rechtspraak dit jaar voort . 
De inzet op deze onderwerpen moet worden gecombineerd met het doorvoeren van enkele grote organisatorische veranderingen : 
de herziening van de gerechtelijke kaart wanneer de Eerste Kamer instemt met het wetstvoorstel , de oprichting van een landelijk dienstencentrum en de invoering van het financiële systeem Leonardo . 
Ook worden de voorbereidingen getroffen voor de verhoging van de griffierechten , waarvan het wetsvoorstel bij de Tweede Kamer ligt . 
Alles bij elkaar staat de Rechtspraak dit jaar voor een aantal grote uitdagingen . 
Ik hecht er daarom aan te benadrukken dat ik veel waardering heb voor de ambities en inzet die in het Jaarplan 2012 zijn verwoord . 
De staatssecretaris van Veiligheid en Justitie , F. Teeven Aan de Voorzitter van de Tweede Kamer der Staten-Generaal Den Haag , 25 januari 2012 Tijdens het VAO Arbeidsmarktbeleid van 21 december ( Handelingen II 2011/12 , nr. 39 ) heb ik , op verzoek van mevrouw Kuiken ( PvdA ) , toegezegd de informatie die ik heb omtrent het aantal ontslagen in de GGZ , wat er met die mensen gebeurt en welk sociaal plan er zal komen naar uw Kamer te sturen . 
Met deze brief voldoe ik aan deze toezegging . 
Dat er banen verdwijnen in de GGZ is aannemelijk . 
Hoeveel het er precies zullen zijn is moeilijk te bepalen . 
De inschatting van GGZ Nederland van 9000 banen waaraan mevrouw Kuiken tijdens het VAO van 21 december refereerde lijkt zeer hoog . 
De bezuiniging van bijna 600 miljoen euro slaat namelijk niet volledig neer bij de zorgaanbieders , maar ook voor een substantieel deel bij patiënten . 
Zo krijgt de sector bijvoorbeeld inkomsten als gevolg van maatregelen op het terrein van de eigen bijdrage . 
Daarnaast stelt het kabinet ook financiële ruimte voor de autonome groei beschikbaar . 
De verwachting is dat daarmee de omzet van de GGZ-sector in 2012 ten opzichte van 2011 niet zodanig zal dalen , dat het geschetste verlies van 9000 arbeidsplaatsen zal optreden . 
Het verlies aan arbeidsplaatsen zal daarnaast in de meeste gevallen niet tot ontslagen leiden doordat dit voor een groot gedeelte opgevangen kan worden met natuurlijk verloop . 
In de CAO GGZ hebben werkgevers en werknemers afgesproken dat werkgevers verplicht zijn een doorlopend sociaal plan overeen te komen met de werknemersorganisaties . 
Overeengekomen is dat in het doorlopend sociaal plan ten minste regelingen worden opgenomen met betrekking tot : 
het waarborgen van de werkgelegenheid , een plaatsings- en herplaatsingsprocedure , de wijze waarop de derving van compensatie- en vergoedingsregelingen worden gecompenseerd , mobiliteitsbevorderende maatregelen , een bezwarenprocedure en in welke specifieke gevallen overleg plaatsvindt en zo nodig aanvullende regelingen worden overeengekomen tussen de werkgever en de werknemersorganisaties . 
De minister van Volksgezondheid , Welzijn en Sport , E. I. Schippers Aan de Voorzitter van de Tweede Kamer der Staten-Generaal Den Haag , 26 januari 2012 Conform de toezegging in de brief van de toenmalige Minister van Sociale Zaken en Werkgelegenheid aan de Tweede Kamer naar aanleiding van de motie van het lid Van Middelkoop ( Tweede Kamer , vergaderjaar 1994–1995 , 23 900 XV , nr. 44 ) van 8 mei 1995 , wordt het parlement ieder jaar geïnformeerd over door Nederland bekrachtigde Verdragen van de Internationale Arbeidsorganisatie ( IAO ) die de komende jaren formeel opzegbaar zijn . 
Ter voldoening aan die toezegging zend ik u hierbij , ter informatie en signalering , de gebruikelijke lijst met de IAO-verdragen waarvan de opzegtermijn vervalt in 2012 , 2013 en 2014 ( bijlage 1 ) 1 Ter inzage gelegd bij het Centraal Informatiepunt Tweede Kamer . 
. 
Het betreft een feitelijk overzicht . 
Ook treft u , zoals ieder jaar , de checklist voor opzegging van de IAO-verdragen aan ( bijlage 2 ) . 
Tevens is een lijst bijgevoegd ( bijlage 3 ) die een overzicht geeft van nog niet door Nederland bekrachtigde IAO-Verdragen waarvan het streven is deze in 2012 aan u voor te leggen met een standpunt terzake van wel of geen bekrachtiging . 
Om de rapportageverplichtingen te beperken zal in de toekomst het overzicht van de mogelijk te ratificeren ILO-verdragen onderdeel uitmaken van de jaarlijkse brief van de Minister van Buitenlandse Zaken ( eerste kwartaal van het jaar ) aan de Staten-Generaal waarin de stand van zaken betreffende alle internationale verdragen die voorliggen voor bekrachtiging wordt beschreven . 
In deze rapportage wordt aangegeven welke verdragen dat jaar voor parlementaire goedkeuring zullen worden voor gelegd , welke dat op langere termijn zullen zijn , welke op dit moment niet in aanmerking komen voor goedkeuring maar waarvoor dat in toekomst wel zou kunnen gaan gelden en verdragen waarvan definitief is besloten geen partij te worden . 
In deze brief wordt geen informatie opgenomen betreffende de moge lijkheid tot het opzeggen van verdragen , zoals in de motie Van Middel koop wordt gevraagd . 
Deze informatie zal worden toegevoegd aan stukken die aan de Kamer worden gestuurd ter voorbereiding van de jaarlijkse Internationale Arbeidsconferentie van de IAO . 
Ten slotte bericht ik u over de Herziene Code inzake sociale zekerheid van de Raad van Europa . 
Mijn ambtsvoorganger heeft in 2009 toegezegd het parlement jaarlijks te informeren over de stand van zaken met betrekking tot de landen die deze Herziene Code geratificeerd hebben en over de activiteiten van de regering op dit terrein . 
Tijdens de bijeenkomst te Straatsburg begin juni 2010 van het Comité van Experts op het gebied van sociale zekerheid , is uitdrukkelijk bij de landen die zijn aangesloten bij de Raad van Europa , onder de aandacht gebracht dat Nederland op 22 december 2009 als enige land de Herziene Code heeft geratificeerd en dat de Herziene Code pas in werking kan treden als nog ten minste één ander land de Herziene Code bekrachtigt . 
De landen is gevraagd om ratificatie van de Herziene Code serieus in overweging te willen nemen . 
Dit heeft in 2011 niet geleid tot ratificatie door een andere lidstaat . 
Ik kan geen voorspelling doen over het moment van ratificatie door één of meerdere andere landen . 
Mijn conclusie is dat de factoren die de bereid heid tot ratificatie van andere landen bepalen , op dit moment niet door Nederland te beïnvloeden zijn . 
Wel zullen mijn medewerkers ratificatie van de Herziene Code aan de orde blijven stellen in de hierbij betrokken gremia van de Raad van Europa . 
Mocht er sprake zijn van een tweede ratificatie van de Herziene Code , dan zal ik u hierover informeren . 
De minister van Sociale Zaken en Werkgelegenheid , H. G. J. Kamp Aan de Voorzitter van de Tweede Kamer der Staten-Generaal Den Haag , 24 april 2015 Met deze brief informeer ik u over de uitkomsten van de Landbouw- en Visserijraad op 20 april jl. Ik informeer u in deze brief ook over de toezegging zoals ik die heb gedaan tijdens het Algemeen Overleg Landbouw- en Visserijraad op 15 april jl. over het mogelijk kiezen van minder biodiverse bloemenmengsels voor de aanleg van akkerranden en stroken als gevolg van de strakke deadline voor het indienen daarvan . 
Tevens ga ik in deze brief in op de invulling van de kalverregeling zoals ik u heb toegezegd in de brief over de herziening van het Gemeenschappelijk Landbouwbeleid d.d. 5 juni 2014 ( Kamerstuk 28 625 , nr. 194 ) . 
Meerjarenplan visserij Oostzee ( algemene oriëntatie ) De Raad heeft ingestemd met een algemene oriëntatie over het meerjarenplan visserij Oostzee . 
Hierdoor kunnen de trilogen met het Europees parlement over dit plan worden gestart . 
Het meerjarenplan betreft een meerjarig beheersplan voor drie vissoorten in de Oostzee , te weten : 
kabeljauw , haring en sprot . 
Het voorstel beoogt deze bestanden tegelijkertijd aan de doelstelling van de Maximaal Duurzame Opbrengst ( Maximum Sustainable Yield ( MSY ) ) te laten voldoen . 
In het plan zijn bandbreedtes voor de MSY-doestellingen vastgelegd , overeenkomstig het advies van de International Council of the Exploration of the Sea ( ICES ) . 
Nederland heeft geen visserijbelangen in de Oostzee . 
Het voorzitterschap benadrukte dat het meerjarenplan visserij Oostzee een regionaal plan is dat rekening houdt met de specifieke omstandigheden in de Oostzee . 
Mede op instigatie van Nederland heeft het voorzitterschap een verklaring opgesteld waarin is opgenomen dat het plan geen precedentwerking heeft voor toekomstige meerjarige visserijplannen , zoals het meerjarenplan voor de gemengde visserij in de Noordzee . 
Een grote meerderheid van lidstaten , waaronder Nederland , kon de algemene oriëntatie steunen . 
Enkele andere lidstaten gaven aan moeite te hebben met de rechtsbasis van het voorstel . 
Dit betreft de vraag of het vaststellen van de bandbreedtes van de MSY-streefwaarden een bevoegdheid is van de Raad en het Europees parlement of alleen van de Raad . 
Ik heb aangegeven dat ik het van belang vind dat de MSY-streefwaarden en het tijdpad onderdeel uitmaken van een meerjarenplan en dat ook het Europees parlement hierover medezeggenschap heeft . 
Het blijft vervolgens een exclusieve bevoegdheid van de Raad om op basis van de MSY-streefwaarden de vangsthoeveelheden zelf vast te stellen . 
Enkele lidstaten vonden echter dat de uitspraak van het Europees Hof in een lopende zaak , naar aanleiding van het Kabeljauwherstelplan over dezelfde kwestie , afgewacht moet worden alvorens tot vaststelling van de algemene oriëntatie moet worden overgegaan . 
Eurocommissaris Vella gaf aan dat een compromis over het voorstel met het Europees parlement over de vaststelling van de bandbreedtes van de MSY-streefwaarden moeilijk zal zijn als de Raad de bandbreedtes gaat vaststellen zonder het Europees parlement . 
Dit zou een institutionele impasse veroorzaken . 
Uiteindelijk heeft een grote meerderheid van de lidstaten met de algemene oriëntatie ingestemd waardoor de onderhandelingen met het Europees parlement van start kunnen gaan . 
11 e zitting Verenigde Naties-Bossenforum ( vaststelling raadsconclusies ) Tijdens de Raad werden de Raadsconclusies vastgesteld voor de positie van de Europese Unie en haar lidstaten voor de 11 e zitting van het United Nations Forum on Forests ( UNFF , VN-Bossenforum ) dat van 4 tot 15 mei a.s. in New York plaatsvindt . 
Het doel van het forum is het bevorderen van het beheer , de instandhouding en duurzame ontwikkeling van alle typen bossen en het versterken van politieke betrokkenheid op de lange termijn . 
Dit jaar lopen het werkprogramma en mandaat van het VN-bossenforum af en bezien moet worden hoe verder te gaan . 
Dat zal het centrale thema zijn van deze bijeenkomst . 
Ter voorbereiding op deze besluitvorming is een onafhankelijke evaluatie uitgevoerd van de effectiviteit van het Internationaal Bossenarrangement ( International Arrangement on Forests-IAF 1 Met het IAF wordt bedoeld het geheel van betrokken actoren bij het VN Bossenforum , t.w. de lidstaten , het UNFF-secretariaat , de samenwerkende internationale instellingen op bossengebied , ( FAO , Wereldbank , Internationale Tropisch houtorganisatie-ITTO , etc. ) en regionale organisaties en maatschappelijke groeperingen . 
) . 
De raadsconclusies geven aan dat doorgaan op de oude voet niet gewenst is en dat het nieuwe IAF een integraal onderdeel moet zijn van het op mondiaal niveau realiseren van duurzame ontwikkeling . 
Het moet ten dienste komen te staan van de implementatie van de VN post 2015 agenda , in het bijzonder als het gaat om bossendoelstellingen of doelstellingen waaraan bossen bijdragen . 
Ik heb tezamen met andere lidstaten de raadsconclusies onderschreven . 
Ik vind het belangrijk dat er een helder en duidelijk vervolg wordt gegeven aan het IAF . 
Ik deel in grote lijnen de uitkomsten van de onafhankelijke evaluatie van dit IAF . 
Ik ben van mening dat er meer aandacht moet worden besteed aan de uitvoering van de bestaande afspraken . 
Dat kan door de uitvoering te koppelen aan de post 2015 agenda van de VN . 
Ik heb aangegeven dat de problematiek van de bossen in een veel bredere context moet worden geplaatst . 
De belangrijkste bedreigingen komen immers van buiten het bos . 
De verhoging van de landbouwproductiviteit kan bijvoorbeeld bijdragen aan het stoppen van de ontbossing doordat de uitbreiding van het landbouwareaal niet meer nodig is . 
Maar ook andersom : 
bossen dragen bij aan klimaatbeheersing , het vruchtbaar houden van de bodem , het beschermen van stroomgebieden en het terugbrengen van de risico’s van natuurrampen . 
Daarmee dragen bossen ook bij aan voedselzekerheid . 
Ik zal u over de uitkomsten van het 11 e VN-Bossenforum informeren . 
Diversen Samenwerking Europese Commissie- Europese Investeringsbank inzake landbouw en plattelandsontwikkeling ( presentatie Europese Commissie ) Eurocommissaris Hogan en de Vicepresident van de Europese Investeringsbank ( EIB ) , de heer Molterer , presenteerden de plannen die zij hebben opgesteld voor het stimuleren van de financiering van de primaire agrosector . 
Zij spoorden de lidstaten aan om binnen de nationale plattelandsontwikkelingsprogramma’s financiële garantiestellingsregelingen voor kredietverlening aan de primaire agrosector te ontwerpen , waarmee de landbouw in Europa een stimulans krijgt om te investeren . 
De EIB bood advisering aan voor het opstellen van een garantieregeling en het verstrekken van specifieke leningen . 
Veel lidstaten , met name die lidstaten die het zwaarst zijn getroffen door de bankencrisis , verwelkomden de plannen die de Europese Commissie en de EIB hebben opgesteld . 
Nederland heeft in het goedgekeurde nationale plattelandlandsontwikkelingsprogramma ( POP3 ) de Garantiestelling Marktintroductie Innovaties opgenomen . 
Hiermee wordt beoogd specifieke investeringen te stimuleren gericht op de introductie van systeem-innovaties die kansen bieden voor producten met meer toegevoegde waarde in de markt . 
Deze regeling komt naast de al bestaande Garantiestelling Landbouw ( plus ) . 
De openstelling is voorzien voor medio 2015 . 
Verslagen van verplichte herkomstetikettering ( informatie van de Europese Commissie ) Op grond van de Verordening Voedselinformatie voor consumenten ( EU 1169/2011 ) die op 13 december 2014 van kracht is geworden , is de Europese Commissie verplicht om onderzoek te doen naar verplichte herkomstetikettering voor de volgende productcategorieën : 
a ) melk en melk als ingrediënt in zuivelproducten ; b ) ander vlees dan pluimvee , geit , schaap , rund en varken ; c ) onverwerkte producten ; d ) producten gemaakt van één ingrediënt ; e ) producten die voor meer dan 50 % uit één ingrediënt bestaan . 
De Europese Commissie gaf aan dat momenteel de laatste hand gelegd wordt aan de verslagen en dat deze op korte termijn beschikbaar komen . 
Het voorzitterschap gaf aan dat deze rapporten op korte termijn ter bespreking geagendeerd zullen worden op de Landbouw- en Visserijraad . 
Enkele lidstaten gaven aan dat zij herkomstetikettering ten behoeve van de transparantie voor de consument toejuichen . 
Wel gaven enkele lidstaten daarbij aan dat er oog moet blijven voor de kosten , de implementatie en administratieve lasten voor het bedrijfsleven en de toezichthouder . 
Zodra de rapporten beschikbaar zijn , zal ik u hierover nader informeren en mijn standpunt hierop geven . 
Expo Milaan 2015 De Italiaanse delegatie heeft het programma van de Wereldtentoonstelling in Milaan toegelicht . 
Het thema van deze tentoonstelling is « Feeding the Planet , Energy for life . 
» Aan deze wereldtentoonstelling nemen 150 landen deel en men verwacht 20 miljoen bezoekers . 
Tijdens deze wereldtentoonstelling zal door middel van diverse evenementen aandacht besteed worden aan voedselproductie en voedselzekerheid wereldwijd . 
Italië zal op 4 en 5 juni tezamen met de FAO een internationaal Landbouwforum in Milaan organiseren waarvoor zij de landbouwministers van de EU uitnodigt . 
Tijdens dit forum vindt een drietal thematische sessies plaats : 
1 ) Landbouw , Voedsel en Ontwikkeling , 2 ) Landbouw , Voedsel en Cultuur en 3 ) Landbouw en Voedselzekerheid . 
Ook zal er een « Verdrag van Milaan » opgesteld worden waarbij aandacht en actie gevraagd zal worden voor het thema voedsel . 
Andere landen en organisaties kunnen dit verdrag ondertekenen . 
Dit verdrag zal op 16 oktober ( Wereldvoedseldag ) aan de Secretaris-Generaal van de Verenigde Naties , Ban Ki-moon , aangeboden worden . 
Toezeggingen Duurzaamheidscertificaten U heeft mij tijdens het Algemeen Overleg Landbouw- en Visserijraad 15 april jongstleden gevraagd naar het mogelijk effect van de strakke deadline voor het aanvragen van de duurzaamheidscertificaten op de keuzes voor de samenstellingen van bloemenmengsels voor de aanleg van akkerranden en stroken . 
Zoals gemeld in de geannoteerde agenda van de Landbouw- en Visserijraad van 20 april jl. heeft de Europese Commissie de door Nederland ingediende duurzaamheidscertificaten onlangs goedgekeurd ( Kamerstuk 21 501-32 , nr. 835 ) . 
Door de lange duur van de goedkeuringsprocedure heb ik de certificaten pas op 13 april jl. in de Staatscourant kunnen publiceren . 
In de duurzaamheidscertificaten wordt voor het aanleggen van akkerranden en stroken een uiterlijke inzaaidatum gehanteerd van 15 april . 
Dit is een datum die ook bij agrarisch natuurbeheer gebruikelijk is voor de inzaai van akkerranden . 
Dit datumvoorschrift voor de duurzaamheidscertificaten is – vooruitlopend op de publicatie in de Staatscourant – vanaf 8 april jl. te vinden geweest op de website van RVO.nl . 
Ik realiseer me dat vanwege de late publicatie het voor een aantal landbouwers bijzonder lastig geweest kan zijn om tijdig de randen / stroken in te zaaien . 
Wanneer landbouwers in een overmachtssituatie terecht zijn gekomen en om bovengenoemde redenen enkele dagen te laat hebben ingezaaid , dan zal ik daar in dit eerste jaar coulant mee omgaan . 
Voor wat betreft de mengsels reken ik erop dat men zich houdt aan de voorwaarden uit het certificaat en daarmee de basisvoorwaarden inzake ecologische waarde en biodiversiteit respecteert . 
Voorgeschreven is dat het moet gaan om mengsels die hoofdzakelijk bestaan uit kruidachtigen , eventueel aangevuld met granen of gras . 
In de certificaten is ervoor gekozen geen nadere voorschriften over de mengsels op te nemen , omdat het meest optimale mengsel voor de biodiversiteit per streek anders is . 
De gedachte daarbij is dat de boeren zelf het beste weten welk mengsel in hun situatie het beste past . 
Kalverregeling Ik informeer u hierbij over de stand van zaken over de invulling van de kalverregeling . 
Ik voer hierover constructieve gesprekken met de SBK ( Stichting Brancheorganisatie Kalversector ) , zoals toegezegd in mijn brief over de herziening van het Gemeenschappelijk Landbouwbeleid ( Kamerstuk 28 625 , nr. 194 ) . 
Tegelijkertijd verken ik ook de mogelijkheden met de Europese Commissie , omdat de regeling binnen de Europese kaders van het plattelandsontwikkelingsprogramma 2014–2020 ( POP3 ) een plek moet krijgen . 
POP3 is afgelopen februari goedgekeurd door de Europese Commissie . 
Dit maakt de weg vrij om een wijzigingsvoorstel van POP3 bij de Europese Commissie in te dienen om de kalverregeling mogelijk te maken . 
In deze wijziging van POP3 zal ook de besteding van de toegezegde extra middelen voor de aardappelzetmeeltelers en de vleesveesector , en de 20 miljoen euro eerste pijlermiddelen voor internationale doelen formeel geregeld worden , alsmede het overgaan van het agrarisch natuurbeheer naar een collectieve aanpak vanaf 2016 . 
De Staatssecretaris van Economische Zaken , S.A.M. Dijksma Aan de Voorzitter van de Tweede Kamer der Staten-Generaal Den Haag , 16 januari 2012 Op 13 september jl. heb ik uw Kamer geïnformeerd over het nieuwe bedrijvenbeleid 1 Tweede Kamer vergaderjaar 2011–2012 stuk 32 637 , nr. 15 . 
. 
Hiermee schept het kabinet de ruimte voor bedrijven – groot en klein – om te ondernemen , te innoveren , te investeren en te exporteren . 
Inmiddels is al flinke voortgang geboekt met de implementatie van dit beleid . 
Vanaf dit jaar krijgen bedrijven een extra aftrek van 40 % van de R & D-investeringen via de nieuwe research and development-aftrek ( RDA ) . 
Het percentage van deze aftrek zal aangepast worden aan het budget voor de RDA , dat de komende jaren verdubbelt van € 250 miljoen tot structureel € 500 miljoen in 2014 . 
Het Innovatiefonds MKB+ geeft een belangrijke impuls aan de financiering van innovatie bij vooral mkb-bedrijven . 
Zo stelt het Rijk middelen beschikbaar die tot en met 2015 € 500 miljoen aan financiële ruimte binnen het Innovatiefonds MKB+ zal opleveren . 
De totale beschikbare middelen voor deze ondernemingen zullen nog verder toenemen , nu sommige provincies hebben aangegeven om parallel aan het Innovatiefonds MKB+ mee te willen financieren . 
Zo heeft de provincie Gelderland de intentie om mee te financieren in de topsector Agro & Food . 
Ook zijn de afgelopen maanden belangrijke stappen gezet bij de vorming van de ondernemerspleinen en heeft het kabinet besloten om per 1 januari 2013 de verplichte heffing van de Kamers van Koophandel af te schaffen . 
Daarnaast is het nieuwe bedrijvenbeleid gericht op versterking van de topsectoren van de Nederlandse economie . 
Tien topteams hebben hiervoor het afgelopen jaar ambitieuze agenda’s opgesteld . 
Het kabinet heeft de topteams gevraagd om deze agenda’s nader uit te werken en met voorstellen voor innovatiecontracten en human capitalagenda’s te komen . 
Deze voorstellen heb ik inmiddels ontvangen . 
Daarnaast hebben de boegbeelden van de topteams mij ook een gezamenlijke brief gestuurd , waarin zij het belang van de topsectorenaanpak opnieuw onderstrepen en enkele aandachtspunten meegeven . 
Middels deze brief bied ik u , mede namens de staatssecretaris van Financiën en de staatssecretaris van Onderwijs , Cultuur en Wetenschappen , de brief van de boegbeelden , de samenvattingen van de innovatiecontracten en de human capitalagenda’s aan 2 Ter inzage gelegd bij het Centraal Informatiepunt Tweede Kamer . 
en geef ik mijn eerste reactie . 
Daarnaast schets ik de stappen die gezet gaan worden om tot definitieve besluitvorming in het voorjaar van 2012 te komen . 
1 . 
Samenvatting Topsectoren investeren fors in de kenniseconomie ... 
Ik ben verheugd met de voorstellen voor innovatiecontracten en human capitalagenda ’s . 
De topsectoren kiezen voor een ambitieuze koers en zijn bereid om te investeren in kennis , innovatie en menselijk kapitaal . 
Bedrijven hebben aangegeven in 2015 ruim € 1,5 miljard in de innovatiecontracten te willen investeren , afhankelijk van de inzet van kennisinstellingen en overheid . 
Juist in een economisch lastig klimaat is dat een krachtig en hoopgevend signaal . 
Terecht geven de boegbeelden aan dat investeren in duurzame economische groei de enige manier is om weg te komen uit de recessie . 
De human capitalagenda’s laten zien dat onderwijs en bedrijfsleven samen de schouders zetten onder een toekomstbestendig onderwijsstelsel . 
De innovatiecontracten leiden tot een structurele synergie en samenhang in de Nederlandse kennisinfrastructuur , met minder versnippering en meer doelmatigheid . 
De Topconsortia voor Kennis en Innovatie ( TKI ) zijn de stuwende kracht voor de verdere ontwikkeling van de kenniseconomie . 
Mkb en grootbedrijf zijn bereid fors te investeren in de TKI ’s , waardoor de doelstelling van € 500 miljoen goed haalbaar is . 
... 
met een overheid die zorgt voor excellente randvoorwaarden . 
De Rijksoverheid faciliteert investeringen van bedrijven en kennisinstellingen , in het bijzonder universiteiten en hogescholen , in TKI’s door middel van de RDA + . 
Hiervoor is vanaf 2013 € 90 miljoen beschikbaar . 
Uiteraard wil ik de succesvolle Nederlandse deelname aan Europese projecten voortzetten . 
Om die reden zal ik op korte termijn in ieder geval € 20 miljoen vrijmaken voor cofinanciering van deelname van Nederlandse partijen aan de Joint Technology Initiatives 3 Tweede Kamer vergaderjaar 2011–2012 stuk 33 000-XIII , nr. 30 . 
. 
Zo laten we geen Europese middelen liggen . 
Er wordt werk gemaakt van de doelstelling om 2,5 % van het inkoopbudget van de overheid te besteden aan innovatiegericht inkopen , inclusief SBIR . 
Met acht boegbeeldenprojecten koopt de overheid betere en hoogwaardigere oplossingen om haar dienstverlening en taken beter en efficiënter uit te kunnen voeren . 
Tegelijk worden hiermee het innovatie- en exportpotentieel van vooral het mkb vergroot . 
Het betreft de boegbeeldprojecten dynamisch verkeersmanagement , klimaatneutrale gebouwen en gebouwde omgeving , facilitair management inclusief planmatig onderhoud van gebouwen en kunstwerken , management van watersystemen , elektriciteit in vervoer en netten , grondstoffenschaarste , gezondheidszorg en veiligheid . 
De regio’s zijn sterk betrokken bij het topsectorenbeleid . 
In de tweede helft van januari zal ik met de provincies en de meest betrokken steden nadere afspraken maken over initiatieven waar regio en Rijk elkaar versterken . 
Het gaat dan om onderwerpen als acquisitie en promotie , strategische reisagenda , innovatiefondsen , innovatiecontracten ( TKI ’s ) en human capital . 
Over de uitkomsten van de bestuurlijke overleggen zal ik uw Kamer informeren . 
Het kabinet zet zich in om de economische kracht van de topsectoren te verbinden aan de doelen van ontwikkelingssamenwerking . 
Zo is uw Kamer op 9 januari jl. geïnformeerd over de plannen op efficiënt watergebruik , veilige delta’s en toegang tot veilig drinkwater in ontwikkelingslanden 4 Tweede Kamer vergaderjaar 2012–2013 stuk 32 605 , nr. 65 . 
. 
De totale uitgaven hiervoor zullen stijgen van € 156 miljoen in 2011 naar € 254 miljoen in 2015 . 
Het Water OS programma sluit aan bij het topsectorenbeleid , in het bijzonder de topsector water . 
In de innovatiecontracten geven de topsectoren Agro & Food , Tuinbouw en Uitgangsmaterialen en Water bijvoorbeeld aan zich gezamenlijk te willen inzetten voor projecten in onder andere Zuid-Afrika . 
Daarnaast heeft de topsector Life Sciences & Health voorstellen gedaan om armoedegerelateerde ziekten te bestrijden , te voorkomen en tijdig op te sporen . 
2 . 
Innovatiecontracten Privaatpublieke samenwerking als motor voor innovatie ... 
Met de innovatiecontracten bundelen ondernemers en onderzoekers hun krachten om van excellente wetenschap tot innovatieve producten en diensten te komen . 
Economische en maatschappelijke innovatiebehoeften vormen het startpunt ( vraagsturing ) . 
Het is goed om te zien dat maatschappelijke uitdagingen zoals duurzaamheid 5 Tweede Kamer vergaderjaar 2011–2012 stuk 33 000-XIII , nr. 27 . 
, gezonde voeding , zorg en waterbeheer volop terug komen in de voorstellen . 
Ook is er veel aandacht voor doorsnijdende thema’s als ICT , nanotechnologie en de biobased economy . 
De innovatiecontracten zijn het visitekaartje van de Nederlandse kenniseconomie . 
Dit is voor internationale samenwerking en voor de acquisitie van buitenlandse innovatieve bedrijven en kenniswerkers een groot voordeel . 
Het Rijk draagt daar aan bij met gerichte economische missies en de inzet van onze ambassades in het buitenland . 
Een goed georganiseerde topsector kan beter inspelen op buitenlandse agenda’s en ontwikkelingen , waaronder de Europese Horizon 2020 agenda . 
De contracten laten zien dat alle topsectoren groot belang hechten aan excellent , fundamenteel onderzoek . 
Dit bevestigt dat er geen noodzakelijke tegenstelling is tussen excellent fundamenteel onderzoek en economische en maatschappelijke relevantie . 
Dit blijkt ook uit het commitment van publieke kennispartners om volwaardig te participeren in de innovatiecontracten . 
Volledigheidshalve wil ik nogmaals benadrukken dat er ook buiten de topsectoren volop ruimte blijft voor excellent fundamenteel onderzoek , zowel vanuit de universiteiten als vanuit NWO en KNAW . 
De komende twee maanden zal ik benutten om in overleg met alle betrokkenen duidelijkheid te geven over de overheidsbijdrage aan de innovatiecontracten , zodat de inzet van de publieke kennisinstellingen en de Rijksoverheid voor 2012 en 2013 per topsector helder wordt . 
In mijn brief van 13 september jl. is aangegeven wat de budgettaire kaders hiervoor zijn . 
In 2015 zal meer dan € 2 miljard beschikbaar zijn voor de topsectoren . 
Uit een eerste inventarisatie blijkt dat de ambities de budgettaire kaders overstijgen , in 2012 maar vooral ook in de daaropvolgende jaren . 
De krapte is het grootst bij die sectoren die de afgelopen jaren relatief sterk hebben geput uit FES-middelen en innovatieprogramma ’s . 
Privaat commitment , impact en kennisexcellentie zijn leidend bij de te maken keuzes . 
... 
met Topconsortia voor Kennis en Innovatie als vliegwiel Iedere topsector heeft aansprekende voorstellen voor TKI’s ingediend . 
De doelstelling van het kabinet , om in 2015 meer dan € 500 miljoen te laten omgaan in de TKI ’s , is op basis van de huidige voorstellen in de innovatiecontracten goed haalbaar . 
De ingeslagen route van privaatpublieke samenwerking op het gebied van kennis en innovatie binnen TKI’s werkt dus in de praktijk . 
Daarmee bouwen we ook voort op de technologische topinstituten . 
Bij bewezen excellentie en commitment van private partijen en kennisinstellingen zullen deze de kern vormen van de TKI’s 6 Tweede Kamer vergaderjaar 2011–2012 stuk 33 000-XIII , nr. 45 . 
. 
De boegbeelden vragen om meer duidelijkheid over de precieze vormgeving van de nieuwe TKI ’s . 
Uiteraard is er ruimte voor maatwerk , om recht te doen aan de verschillen tussen de topsectoren . 
Ik heb de volgende uitgangspunten voor ogen , onder andere omdat de TKI’s de grondslag vormen voor de RDA+ regeling ( zie volgende paragraaf ): – een consortium met een structureel karakter , voor regie , netwerkvorming en kennis (ver)deling ; – bundeling van excellente privaatpublieke samenwerking in topsectoren , met een minimale omvang van € 5 miljoen per jaar ; – een langetermijnstrategie met een meerjarenwerkplan , op basis van het innovatiecontract ; – vraaggestuurde inzet van kennisinstellingen en bedrijfsleven ( met name ook mkb ) met minimaal 40 % private cofinanciering ( cash of in kind-bijdragen ); – internationaal toonaangevend profiel ( bijvoorbeeld aansluiting op Europese of andere internationale programma ’s ) . 
Met de innovatiecontracten hebben de topteams de kennisvragen van innovatieve ondernemers , excellente wetenschappers en de overheid bijeengebracht . 
Economische kansen en maatschappelijke uitdagingen gaan zo hand in hand . 
De TKI’s gaan binnen het kader van innovatiecontracten een prominente rol spelen . 
Het uitgangspunt bij de financiering van TKI’s is dat het bedrijfsleven en kennisinstellingen zelf bepalen óf , in welke omvang en met welk programma een TKI blijft voortbestaan . 
... 
met ondersteuning van TKI’s via de RDA + . 
De Rijksoverheid faciliteert investeringen in TKI’s via de RDA + . 
In de nota naar aanleiding van het verslag bij het Belastingplan 2012 is toegezegd de Tweede Kamer voor het einde van het jaar nader te informeren over de RDA+ 7 Tweede Kamer vergaderjaar 2011–2012 stuk 33 003 , nr. 10 . 
. 
Ten opzichte van de Bedrijfslevenbrief zal ik de RDA+ verbreden , zodat naast bedrijven ook kennisinstellingen , in het bijzonder universiteiten en hogescholen , worden geprikkeld om bij te dragen aan de TKI ’s . 
Vanaf 2013 wordt vanuit het aanvullende innovatiepakket € 90 miljoen ingezet voor de RDA + . 
Dit is € 40 miljoen bovenop de in de Bedrijfslevenbrief aangekondigde € 50 miljoen . 
Het indicatieve voordeel voor bedrijven komt op een niveau van circa 25 % . 
Voor de universiteiten en hogescholen zal daarbij binnen de budgettaire kaders zo veel mogelijk worden aangesloten . 
De hoogte van de RDA+ bijdrage is afhankelijk van de inzet van private partijen die financieel bijdragen aan een TKI alsmede de inzet van universiteiten en hogescholen via onderzoekers voor een TKI , en niet van advies- of selectiecommissies . 
Immers , de bijdrage van bedrijven , universiteiten en hogescholen is leidend . 
Op dit punt wordt tegemoet gekomen aan tekortkomingen van eerdere FES-impulsen 8 Tweede Kamer vergaderjaar 2011–2012 bijlage bij stuk 32 500-XIII , nr. 10 . 
. 
De boegbeelden geven aan dat het van belang is dat de financiële tegemoetkoming van de RDA+ voldoende geborgd is . 
Het kabinet bestudeert de mogelijkheden om de RDA+ op een effectieve en efficiënte wijze vorm te geven . 
Hierbij wordt beoogd om de stimulans zo direct mogelijk te relateren aan de bijdragen van publieke en private partijen aan de TKI ’s . 
De definitieve vormgeving van de RDA+ vindt plaats na de evaluatie van de S & O-afdrachtvermindering ( WBSO ) in maart 2012 . 
Bij de vormgeving van de RDA+ zijn tevens de volgende randvoorwaarden van belang : 
EU-aspecten inclusief staatssteunkader , inpassing in de fiscale agenda , uitvoerbaarheid , juridische houdbaarheid en budgettaire beheersbaarheid . 
3 . 
Human Capitalagenda’s Samenwerking tussen onderwijs en bedrijfsleven krijgt steeds beter vorm ... 
In de human capitalagenda’s beschrijven de topsectoren welk menselijk kapitaal zij nodig hebben voor een duurzame versterking van hun concurrentiekracht . 
Centraal staat de ambitie om het bestaande personeelsbestand optimaal te benutten door een leven lang leren en sociale innovatie , en om leerlingen beter op te leiden én op te leiden voor die beroepen waar de arbeidsmarkt om vraagt . 
Daarvoor wordt onder andere ingezet op vergroting van de instroom van leerlingen , structurele samenwerking tussen onderwijs en bedrijfsleven , behoud en ontwikkeling van kwalitatief goed personeel via loopbaanontwikkeling en sociale innovatie , vergroting van de zij-instroom en het aantrekken van internationale kenniswerkers . 
Meerdere sectoren nemen zelf verantwoordelijkheid voor het gezamenlijk vormgeven van opleidingen , het uitwisselen van faciliteiten en het inzetten van vakkrachten in het beroepsonderwijs . 
Ook is er veel aandacht voor het verbeteren van het imago van de topsectoren , duurzaam en praktijkgericht onderwijs en de belevingswereld van de jeugd . 
De human capitalagenda’s maken duidelijk dat de structurele samenwerking tussen onderwijs en bedrijfsleven in de topsectoren steeds beter vorm krijgt . 
Hierbij zijn niet alleen de klassieke functies van het onderwijs in beeld , maar ook de rol van de school als kenniscentrum in de regio , gericht op het beter bedienen van het innovatieve mkb . 
Het opleveren van de agenda’s is daarbij geen sluitstuk . 
Het is de start van een proces waarin bedrijfsleven , onderwijs en overheid gezamenlijk blijven optrekken om leerlingen beter op te leiden voor die beroepen waar de arbeidsmarkt om vraagt en om de aantrekkingskracht van de topsectoren op ( toekomstige ) werknemers te vergroten . 
... 
mede door investeringen van het bedrijfsleven ... 
Ik ben verheugd over de voornemens van de topsectoren om excellentiebeurzen beschikbaar te stellen en om te investeren in publiek-private samenwerking . 
Zo heeft het bedrijfsleven in alle topsectoren de intentie uitgesproken om te investeren in Centra voor Innovatief Vakmanschap in het mbo en Centers of Expertise in het hbo . 
Bijdragen van bedrijven en gerichte kennisverspreiding vanuit het onderzoek kunnen een impuls geven aan de kwaliteit en de aantrekkelijkheid van het onderwijs . 
Het kabinet verkent daarom mogelijkheden om private investeringen in het onderwijs toe te laten nemen en vindt het van belang dat vanuit onderzoeksprogramma’s kennisverspreiding richting het onderwijs plaatsvindt . 
Als bedrijven en scholen willen samenwerken , mag wet- en regelgeving dat niet onnodig belemmeren . 
Daarom zal het kabinet bijvoorbeeld bezien hoe vakkrachten uit de praktijk op goede wijze kunnen worden ingezet in het onderwijs . 
.... 
de samenwerking wordt verder verankerd ... 
De komende maanden worden door het bedrijfsleven gebruikt om in samenspel met de onderwijsinstellingen voornemens verder uit te werken op landelijk niveau en in de regionaal economische clusters . 
Daarbij worden waar nodig harde afspraken gemaakt over bijvoorbeeld ( regionale en sectorale ) zwaartepuntvorming en private financiering . 
In het middelbaar beroepsonderwijs kunnen de agenda’s richting geven aan de ambitie om te komen tot een toegankelijk , doelmatig en arbeidsmarktrelevant opleidingenaanbod zoals door het kabinet is aangekondigd in de Actieagenda « Focus op Vakmanschap » . 
In het hoger onderwijs wordt onder andere aangesloten bij het proces van profilering dat het kabinet met de Strategische Agenda Hoger Onderwijs , Onderzoek en Wetenschap « Kwaliteit in Verscheidenheid » heeft ingezet . 
Instellingen en topsectoren kunnen op basis van de agenda’s verder met elkaar in gesprek gaan over profilering en het aanbod en de inhoud van de opleidingen . 
Het hoger agrarisch onderwijs speelt hier bijvoorbeeld met een sectorplan op in . 
Op deze wijze worden de agenda’s medebepalend voor de profilering in het hoger onderwijs . 
De staatssecretaris van Onderwijs , Cultuur en Wetenschap zal de reviewcommissie voor het hoger onderwijs verzoeken om op adequate wijze te voorzien in ex ante toetsing van profileringsvoorstellen aan de human capitalagenda's en de innovatiecontracten voor wat betreft het onderzoek . 
... 
en bèta en techniek krijgt een krachtige impuls . 
Topsectoren benadrukken gezamenlijk het belang van voldoende en kwalitatief goed opgeleide bèta’s en technici . 
Dat vraagt om een gezamenlijke inspanning van overheid , onderwijsinstellingen en sociale partners . 
Meer jongeren moeten enthousiast gemaakt worden om te kiezen voor technisch onderwijs , bijvoorbeeld door het geven van baangaranties aan jongeren die definitief voor deze sectoren kiezen . 
Het is nodig om werk te maken van een aantrekkelijk aanbod aan techniekonderwijs , maar het is ook van belang dat het werken in de techniek aantrekkelijker wordt gemaakt . 
De tekorten zijn niet alleen terug te dringen door het bevorderen van de instroom van nieuwe werknemers . 
Bedrijven moeten ook maatregelen nemen die ervoor zorgen dat werknemers langer en productiever door kunnen werken en die de topsectoren aantrekkelijker maken . 
Bij de verdere uitwerking van de HCA’s verdient dit specifieke aandacht . 
Om bèta- en techniekonderwijs en de aantrekkelijkheid van de technische sectoren een krachtige impuls te geven , stellen de topsectoren op basis van de human capitalagenda’s een Masterplan Bèta en Techniek op . 
Het Masterplan bevat de acties die de topsectoren gezamenlijk willen oppakken om verwachte tekorten aan vakkrachten in bèta en techniek terug te dringen . 
Het Masterplan wordt 7 februari a.s. aan het kabinet aangeboden . 
Vervolgens zal ik , samen met de ministers van Onderwijs , Cultuur en Wetenschap en Sociale Zaken en Werkgelegenheid , bezien of er naast het reeds ingezette beleid aanvullende overheidsmaatregelen noodzakelijk zijn om tekorten terug te dringen en de juiste randvoorwaarden te creëren voor samenwerking tussen onderwijsinstellingen en bedrijfsleven . 
Begin maart wordt uw Kamer geïnformeerd over de ambities van het kabinet . 
4 . 
Tenslotte De komende maanden zal ik in overleg treden met alle betrokkenen om tot definitieve innovatiecontracten en human capitalagenda’s te komen . 
In februari geven de publieke partijen ( departementen , kennisinstellingen , financiers ) op basis van interne besluitvorming aan welk commitment zij willen aangaan . 
In overleg met de sectoren leidt dit onder mijn regie tot definitieve contracten die in het voorjaar worden ondertekend . 
De minister van Economische Zaken , Landbouw en Innovatie , M. J. M. Verhagen Aan de Voorzitter van de Tweede Kamer der Staten-Generaal Den Haag , 28 april 2015 Conform de afspraak gemaakt in het AO op 12 februari 2013 inzake informatievoorziening over Europese besluitvorming ( Kamerstuk 22 112 , nr. 1581 ) treft u bijgaand het antwoord van het kabinet op de consultatie van de Commissie inzake voorgenomen wijzigingen in de autorisatieprocedure onder de REACH-verordening ( 1907/2006 ) . 
De Staatssecretaris van Infrastructuur en Milieu , W.J. Mansveld Vraag 1 ( procedureel , identiteit indiener , hier niet relevant ) Vraag 2 2.1 . 
Do you consider that the level of detail and documentation required in applications for authorization ( AfA ) for uses of a substance in low volumes should be lower than required in normal circumstances ? 
Please justify your reply . 
Nee . 
Indien sprake is van beperkt gebruik , of alleen in een specifieke toepassing , zou de documentatie moeten focussen op het effect van het gebruik in die toepassing ( emissie / blootstellingsrisico ) en op alternatieven die voor dat specifieke gebruik beschikbaar zouden zijn . 
Bij een laag gebruiksvolume en één of enkele toepassingen van een stof door een downstream gebruiker is de hoeveelheid informatie die in een autorisatieverzoek dient te worden overlegd per definitie gering . 
Een verdere verlaging van het detailniveau is dan ook niet noodzakelijk en niet wenselijk . 
Ook voor een autorisatie voor een laag volume zijn namelijk voldoende details nodig om bijv. de blootstelling van werknemers goed te kunnen beoordelen . 
Het is voor de aanvrager juist voor zijn eigen toepassing van een klein volume van een stof niet ingewikkeld om deze specifieke details te geven . 
RAC en SEAC hebben deze nodig om hun opinie te kunnen vormen . 
Overigens is niet bekend wat in de vraagstelling wordt bedoeld met « normale omstandigheden » , want daarvan bestaat geen definitie . 
2.1 . 
a . 
What is the maximum volume per legal entity which could be considered as « low volume » for the purposes of applications for authorisation ? 
Please justify your reply . 
Een generieke drempel op het niveau van enkele of tientallen kilo’s doet geen recht aan de verschillen die er tussen stoffen bestaan omdat laag gebruiksvolume zich niet goed laat vertalen in een corresponderend laag risico . 
Niet vergeten moet worden dat het hier gaat om heel gevaarlijke stoffen die veelal geen ondergrens kennen waaronder bij blootstelling geen effect meer op zou treden . 
Vandaar dat de EU voor deze stoffen gekozen heeft voor uitfasering via plaatsing van de stof op Bijlage XIV van de REACH verordening . 
Echter , andere methoden die gebruikt kunnen worden om onderscheid te maken tussen verschillende risicoklassen ( « hazard banding » ) werken vooralsnog ook niet goed . 
Wellicht kan een criterium ingebouwd worden om meer informatie te vragen als er sprake is van een specifieke zorg . 
De keuze tussen 10 en 100 kg is arbitrair . 
Indien dit de enige keuzemogelijkheden zijn , zou Nederland vooralsnog de laagste optie kiezen . 
2.2 . 
In order to ensure that the simplified authorisation application for uses in low volumes is not misused , it should apply only to applications for authorisation for the applicant’s own uses , and the maximum volume allowed should constitute the maximum total limit for all the applicant’s uses of the same substance . 
Are these criteria to frame the low volume application requirements clear and practicable ? 
Ja . 
Nederland is geen voorstander van een systeem wat kan leiden tot het opsplitsten van gebruiken . 
De vraag is of dit werkbaar is voor bedrijven ( doorlevering , risico op blootstelling ligt primair verderop in de keten etc. ) . 
In elk geval zou deze voorwaarde ertoe leiden dat de vereenvoudigde procedure dichtbij het beoogde doel wordt gehouden en misbruik wordt voorkomen . 
2.3 . 
Ja . 
Dit sluit aan bij de regels die gelden voor de indeling van stoffen conform de CLP-verordening . 
Overigens dient opgemerkt te worden dat Nederland persistente , bioaccumulerende en toxische ( PBT ) stoffen zou willen uitzonderen van de vereenvoudigde procedure voor lage volumes , vanwege het streven om voor deze categorie van stoffen de emissies te minimaliseren . 
2.4 . 
In order to illustrate these assumptions and exemplify how a streamlined and simplified authorization application for uses in low volumes could translate into practice , draft formats for a streamlined and simplified chemical safety report ( « CSR » ) , the analysis of alternatives ( « AoA » ) and the socio-economic analysis ( « SEA » ) are . 
Nederland zou willen benadrukken dat de gewijzigde formats een voldoende detailniveau dienen te hebben om een adequate wetenschappelijke beoordeling door RAC en SEAC mogelijk te houden . 
2.5 . 
Ja . 
Het is logisch om zoveel mogelijk aan te sluiten bij de bestaande systematiek . 
Daarbij , als er nieuwe informatie komt over risico van een stof kan dat ook binnen 7 en zelfs binnen 4 jaar al een reden zijn alsnog strengere maatregelen te nemen . 
Zeven jaar , conform de bestaande systematiek . 
Zie ook de beantwoording van de vorige vraag . 
Ja . 
Deze definitie is identiek aan wat als definitie in de RoHS richtlijn is opgenomen . 
Ja . 
Het voorstel voor de definitie zou werkbaar kunnen zijn . 
Daarbij dient opgemerkt te worden dat Nederland op dit moment geen generieke uitzondering voor reserve-onderdelen voorstaat , aangezien onduidelijk is of dit noodzakelijk is indien andere vereenvoudigingen in de normale of lage-volume aanvraagprocedure doorgevoerd zouden worden . 
Elke uitzondering van de in de verordening voorgeschreven procedure dient op zijn minst ingekaderd te zijn , bijvoorbeeld via een lijst met gebruiken of producten waarvoor geen alternatief beschikbaar is , en voor een bepaalde duur . 
Nee . 
Het onderscheid tussen legacy / non-legacy is moeilijk te maken . 
Indien dit idee verder ontwikkeld wordt , zou Nederland graag een verbinding willen leggen met gebruiken waarbij de stof nodig is volgens productwetgeving en / of productcertificering . 
Voorkomen dient te worden dat onder het label van « gebruik in legacy spare parts » stoffen nog jaren na het verstrijken van de termijn van uitfasering op de markt blijven . 
Het handhaven van een gebruiks- of productieverbod door de inspecties wordt eveneens bemoeilijkt indien diverse uitzonderingen voor niche toepassingen toegestaan worden . 
Deze gegevens zijn niet bij de regering bekend . 
Aan de Voorzitter van de Tweede Kamer der Staten-Generaal Den Haag , 24 april 2015 Overeenkomstig de bestaande afspraken ontvangt u hierbij een fiche , die werd opgesteld door de werkgroep Beoordeling Nieuwe Commissievoorstellen ( BNC ) . 
Fiche 1 : 
Mededeling en richtlijnen Fiscale transparantie ter bestrijding van belastingontduiking en -ontwijking De Minister van Buitenlandse Zaken , A.G. Koenders Inhoud voorstel De afgelopen periode is de aanpak van grensoverschrijdende agressieve belastingplanning steeds prominenter op de agenda van de OESO en de EU gekomen . 
Zo heeft de Commissie in haar werkprogramma voor 2015 reeds aangekondigd de inspanningen op te voeren om belastingontwijking en fiscale fraude te bestrijden en om te werken aan meer transparantie om belastingontwijking en belastingfraude beter te kunnen bestrijden . 
In dat kader wenst de Commissie met verschillende complementerende initiatieven dit fenomeen aan te pakken . 
Mededeling fiscale transparantie Als eerste stap pleit de Commissie in een mededeling voor maatregelen om de fiscale transparantie in de EU te verbeteren , waarvan automatische uitwisseling van informatie over rulings de belangrijkste is . 
Verder stelt de mededeling dat de Commissie zal beoordelen of een verplichting tot openbaarmaking van bepaalde fiscale inlichtingen door multinationals in alle sectoren moet worden ingevoerd . 
De volgende stap zal een actieplan zijn over een billijke en efficiënte vennootschapsbelasting in de EU , waaronder manieren waarop de langlopende discussie over de CCCTB 1 Common Consolidated Corporate Tax Base gepubliceerd door de Commissie op 16 maart 2011 . 
COM ( 2011 ) 121/3 . 
nieuw leven kan worden ingeblazen . 
Dit actieplan was al aangekondigd als een van de prioriteiten in het Commissiewerkprogramma voor 2015 , en dit zal voor de zomer worden gepubliceerd . 
Verder heeft de Commissie op 18 maart twee aan de mededeling gerelateerde richtlijnvoorstellen bekend gemaakt , te weten een voorstel om informatie over belastingrulings op automatische basis uit te wisselen en een voorstel om de spaartegoedenrichtlijn in te trekken . 
Hieronder worden beide voorstellen nader uitgelegd . 
Richtlijn Automatisch uitwisselen van informatie over rulings In het kader van de toenemende internationale aandacht om agressieve belastingplanning tegen te gaan , wordt er zowel in de OESO als in de EU onder andere gesproken over grotere transparantie van rulings die een grensoverschrijdende werking hebben . 
De rulings kunnen echter , met name door multinationals , gebruikt worden in agressieve belasting structuren . 
Om dit soort structuren tegen te gaan , heeft de Commissie een voorstel gedaan voor automatische uitwisseling van informatie over rulings onder de lidstaten . 
In het voorstel van de Commissie sturende lidstaten in eerste instantie globale informatie naar alle andere lidstaten over elke afgesloten of in een later stadium aangepaste grensoverschrijdende ruling . 
Deze informatie omvat onder andere de identificatie van de belastingbetaler en de groep waartoe deze behoort , een beschrijving van de inhoud van de ruling en de andere lidstaten waarop de ruling mogelijk direct of indirect betrekking heeft . 
Als een andere lidstaat kan aantonen dat het hier gaat om relevante informatie voor dat land , kan dat land om nadere informatie over die ruling vragen . 
Op deze manier wil de Commissie een globaal overzicht creëren van de rulings die lidstaten afsluiten , met de mogelijkheid voor de lidstaten om extra informatie op te vragen als ze kunnen aantonen dat de ruling effect op hen heeft . 
Omdat elk land een ander soort rulingpraktijk kent , gebruikt het voorstel een zeer brede definitie van een ruling . 
In algemene termen gaat het om een overheidsinstantie die zekerheid vooraf geeft aan een bedrijf in relatie met een internationale transactie . 
Deze zekerheid kan zien op een interpretatieve- , een kwalificatieve- of een verrekenprijs-kwestie . 
Dit voorstel ziet niet alleen op informatie over nieuwe rulings die na de inwerkingtreding van deze richtlijn worden afgesloten maar ook op informatie over rulings die de afgelopen 10 jaar zijn afgegeven en nog geldig zijn op de datum dat de richtlijn in werking treedt . 
Deze laatste categorie moet binnen een jaar worden uitgewisseld . 
De informatie over nieuwe rulings dient een maand na afloop van het kwartaal waarin ze zijn afgegeven , te worden uitgewisseld . 
Intrekking van de Spaartegoedenrichtlijn De Spaartegoedenrichtlijn heeft als doel dat binnen de EU de verschuldigde belasting op spaarinkomsten wordt betaald . 
Dit doel werd via twee methodes toegepast : 
automatische informatie-uitwisseling van rentebetalingen aan grensoverschrijdende bankrekeningen of , in het geval dat een land een bankgeheim kent , het inhouden van een bronheffing op de verkregen rente inkomsten . 
Deze bronheffing wordt afgedragen aan het land waar de rekeninghouder woonachtig is . 
In de Administratieve Samenwerkingsrichtlijn , die ziet op het uitwisselen van informatie , is onlangs de door de OESO ontwikkelde Common Reporting Standard ( hierna CRS ) opgenomen . 
Op basis van deze nieuwe wereldwijde standaard wordt meer informatie over bankgegevens uitgewisseld dan het geval is onder de spaartegoedenrichtlijn die alleen op renteontvangsten ziet . 
De CRS laat geen ruimte voor een bankgeheim en wordt wereldwijd toegepast . 
Om deze reden wordt de CRS gezien als de opvolger van de spaartegoedenrichtlijn . 
Om dubbele administratieve lasten tegen te gaan , hebben de lidstaten gevraagd om de Spaartegoedenrichtlijn in te trekken . 
De Commissie heeft hiertoe nu een voorstel ingediend . 
• Impact assessment Commissie De Commissie heeft een technische analyse gemaakt over de automatische uitwisseling van rulings . 
In deze technische analyse toetst de Commissie verschillende opties aan de eisen van effectiviteit , efficiëntie , coherentie en sommige aspecten aan de fundamentele rechten zoals neergelegd in het Handvest van de grondrechten van de Europese Unie . 
De getoetste opties betreffen : 
• het type belastingen dat onder de reikwijdte van het richtlijnvoorstel valt : 
de Commissie kiest op grond van de analyse voor alle belastingen • de keuze over de beslissing of een ruling relevant is • de keuze tussen grensoverschrijdende en nationale rulings • de keuze tussen voorafgaande rulings of rulings die achteraf worden vastgesteld • de reikwijdte van de definitie van rulings • de keuzen tussen unilaterale rulings en bi- of multilaterale rulings • de belastingplichtige die geraakt wordt door de richtlijn ( o . 
a . 
natuurlijke personen , mkb ) • de reikwijdte van de informatie die moet worden uitgewisseld • de tijdspanne die bepalend is voor welke rulings onder het richtlijnvoorstel vallen • de keuze tussen spontane en automatische uitwisseling en de regelmaat van uitwisseling • de wijze waarop rulings moeten worden uitgewisseld ( publiek of tussen lidstaten ) Op basis van de toetsing van de verschillende opties aan de toetsingscriteria komt de Commissie tot de keuzen die in haar richtlijnvoorstel zijn neergelegd . 
De Commissie geeft geen cijfermatig inzicht over de gevolgen van de invoering van dit voorstel . 
3 . 
Nederlandse positie ten aanzien van het voorstel a ) Essentie Nederlands beleid op dit terrein Het kabinet is voorstander van bestrijding van belastingfraude en belastingontwijking en werkt actief mee aan de uitwerking van maatregelen tegen belastingfraude en belastingontwijking in de EU en de OESO ( BEPS-project : 
Base Erosion and Profit Shifting ) . 
Nederland zet in op het vergroten van transparantie . 
Nederland participeert actief in projecten zoals de Common Reporting Standard , die ziet op de wereldwijde automatische uitwisseling van informatie over financiële gegevens . 
Ook op het gebied van de automatische uitwisseling van rulings vervult de regering een voortrekkersrol . 
Zo wordt de laatste hand gelegd aan een Memorandum of Understanding met Duitsland op het gebied van het uitwisselen van informatie over rulings . 
b ) Beoordeling + inzet ten aanzien van dit voorstel Het kabinet steunt het in de mededeling genoemde doel van de Commissie om belastingfraude en belastingontwijking te bestrijden ; dit is ook voor Nederland een prioriteit . 
Wel is Nederland van mening dat fiscaal beleid primair een verantwoordelijkheid blijft van lidstaten . 
Het kabinet steunt ook het initiatief van de Commissie om te komen tot automatische uitwisseling van informatie over rulings die een grensoverschrijdende werking hebben . 
Hiermee wordt grotere transparantie gecreëerd over gemaakte afspraken tussen overheden en bedrijfsleven . 
Met de kennis die daaruit volgt kan grensoverschrijdende belastingontwijking , schadelijke belastingconcurrentie en agressieve belastingplanning gericht bestreden worden . 
Het is daarom voor het kabinet belangrijk dat er een gelijk speelveld binnen de EU wordt gecreëerd . 
Belastingrulings worden gegeven om rechtszekerheid te bieden aan het bedrijfsleven . 
In Nederland geldt dat zij geen fiscaal probleem op zichzelf zijn , omdat ze in Nederland altijd worden afgegeven binnen de kaders van wet , beleid en jurisprudentie . 
Verder dient er rekening gehouden te worden met de uitkomsten van het BEPS-traject 2 De OESO is bezig met het project ( Adressing ) Base Erosion and Profit Shifting om wereldwijd de belastingontwijking en -planning tegen te gaan . 
Het project heeft 15 problemen benoemd . 
Naar verwachting zal in september het uiteindelijke rapport worden gepubliceerd . 
op dit gebied . 
Ook in de OESO wordt gesproken over de uitwisseling van informatie over rulings . 
Tot voor kort werd in OESO-verband nog vooral gesproken over de spontane uitwisseling van informatie over rulings , waarbij de verstrekkende lidstaat moet beoordelen of het verstrekken van ( de informatie over ) een ruling aan een ander land voor dat andere land relevant is . 
Spontane uitwisseling van informatie is binnen de EU al enige tijd verplicht . 
Binnen de EU is de aandacht nu gericht op automatische uitwisseling van informatie over rulings , waarbij een beoordeling of een ruling relevant is voor een ander land niet meer nodig is omdat de rulings sowieso automatisch moeten worden uitgewisseld . 
Recent is de nadruk in de OESO-discussies ook steeds meer komen te liggen op een geïntensiveerde vorm van spontane gegevensuitwisseling die meer gelijkenissen vertoont met automatische gegevensuitwisseling . 
Binnen de OESO bestaat nog geen duidelijkheid over de manier waarop OESO-afspraken over uitwisseling van rulings verbindend aan de OESO-landen gaan worden opgelegd . 
De juridische basis voor het automatisch uitwisselen van informatie over rulings door de EU-lidstaten zou door middel van dit richtlijnvoorstel geregeld kunnen worden . 
Om de informatie-uitwisseling naar zowel de EU-lidstaten als de overige OESO-landen zo effectief mogelijk plaats te laten vinden , is het belangrijk om beide trajecten zoveel mogelijk op elkaar af te stemmen . 
Ook vanuit het oogpunt van gelijk speelveld en gevolgen voor het Europese vestigingsklimaat is het van belang dat de EU-afspraken op dit vlak parallel lopen met de afspraken die voortvloeien uit het BEPS-project van de OESO . 
Verder is het belangrijk voor het kabinet dat de uitwerking van dit voorstel proportioneel is aan het doel van het voorstel , zijnde de bestrijding van grensoverschrijdende belastingontwijking , schadelijke belastingconcurrentie en agressieve belastingplanning . 
In de ogen van het kabinet zou de richtlijn op dit punt doelgerichter te werk mogen gaan , ook met het oog op de uitvoeringskosten . 
Zo vallen bijvoorbeeld ook alle afspraken van internationaal opererend mkb ( bijvoorbeeld : 
een Nederlands garagebedrijf dat een filiaal heeft in Duitsland ) onder de reikwijdte van het Commissievoorstel . 
Het risico op agressieve belastingplanning van kleinere bedrijven is gering , maar de kosten zijn hoog om alle gemaakte afspraken na te gaan en vervolgens de informatie over deze afspraken te versturen . 
Bovendien zal deze informatie voor de andere lidstaat van weinig nut zijn . 
Het kabinet prefereert om deze reden dat het mkb waarbij een gering risico op Base Erosion Profit Shifting ( BEPS ) bestaat niet onder de reikwijdte van deze richtlijn valt . 
Uiteraard dient te worden voorkomen dat de vrijstelling mogelijkheden biedt voor agressieve belastingplanning . 
Verder stelt het voorstel dat binnen een jaar na de inwerkingtreding informatie over alle bestaande rulings moet worden uitgewisseld die de afgelopen tien jaar zijn afgegeven en nog geldig zijn op de datum dat de richtlijn in werking treedt . 
Deze categorie moet binnen een jaar worden uitgewisseld . 
Het is de vraag of hieraan kan worden voldaan , gezien de grote hoeveelheid aan afgesloten rulings als gevolg van de zeer ruim gehanteerde definitie van het begrip « ruling » . 
Het kabinet ziet graag ruimere en haalbare deadlines voor de uitwisseling van informatie over rulings . 
Tot slot wordt voorgesteld om in de toekomst een centrale data opslag op te zetten waartoe alle lidstaten en de Commissie toegang hebben . 
Een centrale opslag kent voordelen omdat hiermee een Europees gelijk speelveld wordt bewerkstelligd met de Commissie als toezichthouder . 
Het mag echter niet zo zijn dat de Commissie deze gegevens gaat gebruiken voor andere doeleinden dan toezicht , zoals een beoordeling van mogelijke staatssteunaspecten . 
Om deze reden wenst het kabinet de zekerheid dat de Commissie alleen toegang krijgt om toezicht te houden op de uitwisseling van informatie over rulings . 
Het kabinet ondersteunt de intrekking van de Spaartegoedenrichtlijn omdat deze door de introductie van de CRS feitelijk overbodig is geworden . 
De intrekking past dan ook in het beleid van de Commissie om overbodige richtlijnen in te trekken en de daaraan gerelateerde administratieve lasten voor het bedrijfsleven en uitvoeringskosten voor de belastingdienst weg te nemen . 
Met betrekking tot de Mededeling verwelkomt het kabinet dat de Commissie onderzoek gaat doen naar vergroting van de transparantie door het verstrekken van fiscale informatie door multinationals zelf in alle sectoren ( country-by-country reporting ) . 
Het kabinet staat in beginsel positief tegenover het uitbreiden van fiscale country-by-country reporting , zoals is afgesproken voor banken , naar alle bedrijven . 
Het impact assessment van de Commissie naar effecten voor o.a. administratieve lasten , geheimhouding van bedrijfsvertrouwelijke informatie en de gevolgen voor het gelijke speelveld is voor Nederland belangrijk . 
De uitkomsten van deze impact assessment zijn bepalend voor de uiteindelijke Nederlandse positie . 
c ) Eerste inschatting van krachtenveld Uitwisseling van informatie over rulings : 
Het merendeel van de lidstaten is van mening dat het huidige voorstel veel verder gaat dan noodzakelijk is om het doel ( agressieve taxplanning ) tegen te gaan . 
Zij vrezen dat de zeer ruime definitie , die in beginsel ook zekerheid vooraf aan het mkb omvat , leidt tot hoge uitvoeringskosten , zonder dat daar een toegevoegde waarde voor de andere lidstaten tegenover staat . 
Sommige lidstaten , waaronder enkele grote lidstaten waar rulings ook op decentraal niveau worden afgegeven , hebben al aangegeven dat de termijn waarbinnen informatie moet worden uitgewisseld over rulings die de afgelopen tien jaar zijn afgegeven en nog steeds geldig zijn veel te kort is ( uiterlijk 31 december 2016 , één jaar na de datum waarop voorzien is dat de richtlijn van toepassing wordt ) . 
Bepaalde lidstaten zetten in op een beperkter model , waarbij de informatie alleen wordt verstuurd naar de relevante landen . 
Het voorstel van een centrale opslag wordt in zijn algemeenheid niet goed ontvangen omdat de Commissie een te sterke rol in het proces zou krijgen . 
Intrekking Spaartegoedenrichtlijn : 
Alle lidstaten zijn voorstander van het intrekken van de Spaartegoedenrichtlijn . 
4 . 
Beoordeling bevoegdheid , subsidiariteit en proportionaliteit a ) Bevoegdheid Beide richtlijnen ( uitwisseling van informatie over rulings en intrekking spaartegoedenrichtlijn ) zijn gebaseerd op artikel 115 VWEU ( interne markt ); Nederland kan zich vinden in deze rechtsbasis . 
b ) subsidiariteit Uitwisseling van rulings : 
Het kabinet beoordeelt de subsidiariteit van het voorstel positief . 
Agressieve belastingplanning schaadt de interne markt . 
Het uitwisselen van informatie over grensoverschrijdende rulings kan daarom het beste gecoördineerd plaatsvinden , in EU- en OESO-kader . 
In het verleden zijn er wel enkele minder vergaande initiatieven ontplooid , maar die hebben nauwelijks geleid tot uitwisseling van informatie over rulings . 
Europese wetgeving is de manier waarop transparantie onder de lidstaten wordt gegarandeerd . 
Intrekking Spaartegoedenrichtlijn : 
Positief : 
alleen op EU niveau kan een overbodige EU-richtlijn worden ingetrokken . 
c ) Proportionaliteit Uitwisseling van informatie over rulings : 
Het kabinet beoordeelt de proportionaliteit positief , wanneer rekening gehouden wordt met onderstaande mogelijkheden tot verbetering . 
Het kabinet onderschrijft het gebruik van een richtlijn , omdat op die manier een gelijk speelveld gecreëerd wordt binnen de EU en is positief over het doel van het voorstel , zijnde de bestrijding van grensoverschrijdende belastingontwijking , schadelijke belastingconcurrentie en agressieve belastingplanning . 
Om belastingontwijking goed te kunnen bestrijden is het kabinet van mening dat het vergroten van transparantie bijdraagt aan bestrijding van belastingontwijking . 
Daarom is het kabinet voor uitwisseling van rulings in de toekomst . 
In zijn huidige vorm schiet het richtlijnvoorstel van de Commissie zijn doel voorbij . 
Het voorstel is te complex , bezwarend en onduidelijk om hieraan uitvoering te kunnen geven met hoge uitvoeringskosten tot gevolg . 
Het kabinet ziet verschillende mogelijkheden om de proportionaliteit van het voorstel te verbeteren . 
Het kabinet zet in op een realistische termijn waarbinnen informatie over de toekomstige en bestaande rulings moet worden verstrekt . 
Voor de in het verleden afgegeven rulings moet een methode worden ontwikkeld die praktisch haalbaar is qua inzet van personeel en ICT om tot een goede uitwisseling te komen . 
De hoeveelheid informatie die moet worden uitgewisseld dient genoeg , maar niet onnodig veel te zijn , om een goed oordeel over de ruling te kunnen geven . 
De definitie van rulings moet duidelijk zijn en de uitwisseling moet eenvoudig praktisch hanteerbaar zijn ( b . 
v . 
het risico op agressieve belastingplanning van kleinere bedrijven is gering , maar de kosten zijn hoog om alle gemaakte afspraken na te gaan en vervolgens de informatie over deze afspraken te versturen . 
Het kabinet zet er om deze reden op in dat het mkb niet onder de reikwijdte van deze richtlijn valt . 
) . 
Daarnaast is het belangrijk dat de Commissie alleen toegang tot de gegevens krijgt om toezicht te kunnen houden op de uitwisseling van informatie van rulings . 
Intrekking Spaartegoedenrichtlijn : 
positief : 
Hiermee wordt dubbele en onnodige lastendruk op het bedrijfsleven en de belastingdiensten weggenomen . 
5 . 
Financiële implicaties , gevolgen voor regeldruk en administratieve lasten a ) Consequenties EU-begroting Geen b ) Financiële consequenties ( incl. personele ) voor rijksoverheid en / of decentrale overheden Het voorstel voor uitwisseling van rulings zal leiden tot forse kosten voor de Belastingdienst . 
Zie punt 7 voor meer uitleg . 
Eventuele budgettaire gevolgen ( bv. extra uitvoeringskosten ) worden ingepast op de begroting van het beleidsverantwoordelijke departement , conform de regels van de budgetdiscipline . 
c ) Financiële consequenties ( incl. personele ) voor bedrijfsleven en burger Uitwisseling van rulings De kosten zullen primair bij de overheid terechtkomen . 
Er zijn geen kosten aan verbonden voor bedrijven . 
d ) Gevolgen voor regeldruk / administratieve lasten voor rijksoverheid , decentrale overheden , bedrijfsleven en burger Uitwisseling van rulings : 
De regeldruk zal bij de Belastingdienst toenemen om te voldoen aan de uitwisseling van informatie over rulings . 
Spaartegoedenrichtlijn : 
De intrekking heeft een vermindering van regeldruk en lasten tot gevolg . 
Hierbij moet wel worden opgemerkt dat de nieuwe uitwisselingsstandaard ( de CRS ) de spaartegoedenrichtlijn opvolgt , waardoor er feitelijk geen vermindering van lasten zal plaatsvinden . 
e ) Gevolgen voor concurrentiekracht Rulings : 
Bij de aanpak van misbruik is het van belang dat zoveel mogelijk landen meedoen om zo ontwijking tegen te gaan . 
Daarom is het voor het kabinet belangrijk dat de EU-afspraken op dit vlak parallel lopen met de afspraken die voortvloeien uit het BEPS-project van de OESO , omdat het probleem niet alleen Europees is maar een mondiaal karakter heeft . 
Wel is het mogelijk dat er onzekerheid bij het internationaal opererende bedrijfsleven zal ontstaan over de gemaakte afspraken met bepaalde lidstaten , omdat mogelijkerwijs andere lidstaten als gevolg van de ontvangen informatie correcties zullen opleggen zonder dat er verdergaand onderzoek is verricht of de structuur bonafide is of niet . 
Het bedrijfsleven wordt vervolgens wel met dubbele belasting geconfronteerd . 
Deze dubbele belasting is overigens wel aan te vechten via de rechterlijke macht of het aangaan van een onderlinge overlegprocedure die is opgenomen in de bilaterale belastingverdragen . 
Het nadeel hiervan is echter dat deze procedures lang kunnen duren en tot extra kosten leiden . 
Een dergelijke onzekerheid kan leiden tot minder investeringen in de EU . 
Nederland kan hierdoor harder worden geraakt dan andere EU lidstaten omdat Nederland vaak gebruikt wordt als springplank naar de rest van de EU . 
Dit zou nadelige gevolgen kunnen hebben voor het Nederlandse vestigingsklimaat . 
6 . 
Implicaties juridisch a ) Consequenties voor nationale en decentrale regelgeving en / of sanctionering beleid ( inclusief toepassing van de lex silencio positivo ) De Wet op internationale bijstandsverlening bij de heffing van belastingen zal worden aangepast . 
Er zal een extra onderdeel komen voor de uitwisseling van informatie over rulings . 
De artikelen die gerelateerd zijn aan de Spaartegoedenrichtlijn zullen worden geschrapt . 
Dit betekent ook dat de wijzingen van de Spaartegoedenrichtlijn die in maart 2014 zijn aangenomen en per 1 januari 2016 inwerking zouden treden , niet meer hoeven te worden geïmplementeerd . 
Mogelijk zal ook de Algemene Wet op Rijksbelastingen worden aangepast . 
b ) Gedelegeerde en / of uitvoeringshandelingen , incl. NL-beoordeling daarvan Art . 
8bis van het voorstel geeft de Commissie de bevoegdheid om door middel van de onderzoeksprocedure uitvoeringshandelingen vast te stellen . 
Het gaat daarbij om het vaststellen van maatregelen en nadere regels om de uitwisseling van inlichtingen over voorafgaande grensoverschrijdende rulings en prijsafspraken te vergemakkelijken . 
Daartoe krijgt de Commissie ook de bevoegdheid om op grond van art. 20 , lid 5 een standaardformulier voor de inlichtingenuitwisseling vast te stellen . 
Het kabinet kan instemmen met de voorgestelde uitvoerende bevoegdheden , omdat het gaat om de vaststelling van regels ter uitvoering van niet-essentiële onderdelen ( het gaat om « hoe » de inlichtingenuitwisseling dient te geschieden ) . 
Het kabinet vindt het van belang dat de Commissie hierbij wordt bijgestaan door een comité ( het « Comité inzake administratieve samenwerking op belastinggebied » ) , bestaande uit vertegenwoordigers van de lidstaten . 
c ) Voorgestelde implementatietermijn ( bij richtlijnen ) , dan wel voorgestelde datum inwerkingtreding ( bij verordeningen en besluiten ) met commentaar t.a.v. haalbaarheid Het voorstel moet per 1 januari 2016 inwerking treden . 
Dat is voor de uitwisseling van rulings uitvoeringstechnisch niet haalbaar . 
Voor de Spaartegoedenrichtlijn is intrekking voor 1 januari 2016 haalbaar . 
d ) Wenselijkheid evaluatie- / horizonbepaling Er is een evaluatiebepaling opgenomen in het Commissievoorstel over rulings . 
Nederland steunt deze evaluatiebepaling omdat op deze manier meer inzicht wordt verkregen over de werking van de uitwisseling van informatie en kunnen de processen over de uitwisseling van informatie ( en de daarmee verbonden uitvoeringskosten ) gestroomlijnd worden . 
7 . 
Implicaties voor uitvoering en / of handhaving Het Commissievoorstel over rulings bevat nog een aantal nader uit te werken zaken . 
Daarom kunnen de uitvoeringsgevolgen niet exact in kaart worden gebracht . 
Wel is duidelijk dat door de ruime omschrijving van het rulingbegrip in het voorstel er zeer veel informatie verstuurd en ontvangen zal worden door de Belastingdienst . 
Om deze ontvangen informatie te verwerken zullen er geautomatiseerde systemen moeten worden gemaakt en dient de informatie beoordeeld te worden door de Belastingdienst . 
Hetzelfde geldt voor de ontvangen informatie uit andere lidstaten . 
Eventuele nadere vragen die lidstaten hebben naar aanleiding van de uitgewisselde informatie zullen eveneens capaciteit kosten . 
Belanghebbenden zullen zich mogelijk minder tot de Belastingdienst wenden om zekerheid vooraf te verkrijgen , omdat zij er geen behoefte aan hebben dat deze gegevens met andere lidstaten worden uitgewisseld . 
Dat bespaart enerzijds in vooroverleg , maar zal anderzijds leiden tot intensivering van de risicogerichte aanpak achteraf op de grensoverschrijdende activiteiten . 
De terugwerkende kracht in het voorstel is voor de Belastingdienst zeer moeilijk uitvoerbaar vanwege de grote hoeveelheid dossiers ( inclusief mkb ) , de lange periode van 10 jaar die geldt voor de uitwisseling ( n . 
b . 
bewaarplicht in Nederland van 7 jaar ) , en de complexiteit van alle met bedrijven gemaakte afspraken . 
Met name vanwege de terugwerkende kracht zullen in ieder geval de initiële kosten van dit voorstel fors zijn . 
Rekening houdend met de door de Commissie voorgestelde kaders van de richtlijn wordt van de Belastingdienst een inzet gevraagd die , bij gelijkblijvend handhavingsniveau , de huidige capaciteit qua personeel en ICT te boven gaat . 
De uitvoeringskosten dienen te worden gedekt in de begroting van het Ministerie van Financiën . 
8 . 
Implicaties voor ontwikkelingslanden Geen Aan de Voorzitter van de Tweede Kamer der Staten-Generaal Den Haag , 7 mei 2015 Deze brief bevat de zakelijke inhoud van een aanwijzing die ik voor nemens ben op grond van artikel 7 van de Wet marktordening gezondheidszorg ( WMG ) aan de Nederlandse Zorgautoriteit ( NZa ) te geven , inzake het voornemen om de mbi afrekening van het jaar 2014 te verplaatsten van einde 2015 naar uiterlijk einde 2016 . 
Overeenkomstig artikel 8 van de WMG ga ik tot het geven van deze aanwijzing niet eerder over dan nadat dertig dagen zijn verstreken na verzending van deze brief . 
Ik licht dit hieronder nader toe . 
Aanpassen tijdslijn mbi Ingevolge de Aanwijzing macrobeheersmodel instellingen voor medisch specialistische zorg van 13 december 2011 dient voor het einde van het jaar 2015 te worden bepaald of er voor het jaar 2014 een mbi-heffing moet worden opgelegd 1 Stcrt . 
2011 , 23196 . 
Inmiddels is uit ervaring gebleken dat een dergelijke termijn te kort is om met voldoende zekerheid een dergelijk besluit te nemen en een heffing door de Nederlandse Zorgautoriteit op te laten leggen . 
Voor de termijn van vaststelling speelt een rol dat ik met partijen eerst de voorgenomen besluitvorming bespreek alvorens tot een definitief besluit te komen , conform de afspraken daartoe in het bestuurlijk akkoord . 
Daarnaast leert de ervaring met betrekking tot de jaren 2012 en 2013 dat , gelet op de complexiteit van alle samenhangende relevante financiële processen , rekening moet worden gehouden met een periode van ruim twee jaren voordat voldoende zekerheid is verkregen . 
Gelet op de geschetste ervaring ben ik voornemens de besluitvorming of er voor het jaar 2014 een mbi-heffing moet worden opgelegd te verdagen tot uiterlijk eind 2016 . 
Daartoe ben ik voornemens een aanwijzing te geven . 
Afsluitend Ik benadruk dat ik het belangrijk vind en ernaar streeft dat er zo snel mogelijk duidelijkheid is over de afwikkeling van het mbi over enig jaar . 
Voor de jaren vanaf 2015 verwacht ik daar verbetering in , onder andere vanwege de verkorting van de doorlooptijd van dbc-zorgproducten . 
Ik vertrouw erop u hierbij voldoende geïnformeerd te hebben . 
De Minister van Volksgezondheid , Welzijn en Sport , E.I. Schippers De Kamer , gehoord de beraadslaging , overwegende dat het kabinet in buurten met hoge jeugdwerkloosheid samen met gemeenten , werkgevers en jongeren , extra inspanningen wil verrichten om jongeren met een migrantenachtergrond aan een baan te helpen ; verzoekt de regering om , hiertoe zo spoedig mogelijk concrete , buurtgerichte plannen te presenteren , en gaat over tot de orde van de dag . 
Karabulut Yücel De Kamer , gehoord de beraadslaging , overwegende dat het voldoende beheersen van de Nederlandse taal essentieel is voor het functioneren van een Nederlandse politieagent ; overwegende dat het beheersen van de Nederlandse taal noodzakelijk is om met succes het onderwijs aan de Politieacademie te kunnen volgen ; overwegende dat de Minister van Veiligheid en Justitie heeft aangekondigd te zullen gaan onderzoeken op welke wijze de taaleis effectiever ingezet kan worden ,; verzoekt de regering , de taaleis te handhaven als vereiste voor toelating van agenten tot hun opleiding aan de Politieacademie , en gaat over tot de orde van de dag . 
Tellegen Oskam Van der Staaij Segers Aan de Voorzitter van de Tweede Kamer der Staten-Generaal Den Haag , 28 april 2015 Hierbij bied ik u de jaarverslagen van de Alderstafels Schiphol , Lelystad en Eindhoven aan 1 Raadpleegbaar via www.tweedekamer.nl . 
Tevens informeer ik u over mijn besluit om de hinderbeperkende maatregel op Schiphol waarbij de luchtvaartsector de nachtelijke vertrek- en naderingsprocedures tussen 22:30 en 23:00 uur toe kan passen definitief in te voeren . 
Ik heb dit besluit genomen op basis van de resultaten uit de evaluatie van de maatregel en het positieve advies van de Omgevingsraad Schiphol ( ORS ) . 
Bijgevoegd treft u het evaluatierapport en het ORS-advies aan 2 Raadpleegbaar via www.tweedekamer.nl . 
Jaarverslagen Alderstafels Schiphol , Lelystad en Eindhoven Evenals voorgaande jaren is door de Alderstafels Schiphol , Lelystad en Eindhoven een jaarverslag opgesteld . 
In de jaarverslagen wordt gerapporteerd over het werk en de resultaten van de Tafels en de stand van zaken van de uitvoering van de gemaakte afspraken . 
Uit de jaarverslagen blijkt dat de afgelopen periode grote stappen zijn gezet . 
Er zijn luchthavenbesluiten voor Lelystad en Eindhoven genomen , waarmee beide luchthavens de mogelijkheid hebben om de groei van Schiphol verder te ondersteunen . 
Ook is de wet bedoeld om te komen tot een nieuw normen- en handhavingstelsel voor de luchthaven Schiphol aan uw Kamer aangeboden . 
In het Jaarverslag 2014 Alderstafel Schiphol wordt eveneens , zoals door mij verzocht op 11 februari 2014 , gerapporteerd over de ontwikkeling van de verwachte afname van het aantal ernstig gehinderden als gevolg van de vaste bochtstraal tussen Hoofddorp en Nieuw-Vennep en de gevolgen hiervan voor de wijk Floriande in Hoofddorp . 
Aldersakkoord en invoering CDA’s In het Aldersakkoord van 2008 zijn afspraken opgenomen over de invoering van CDA's ( landingen in glijvlucht ) in de late avond van 20 . 
30–23 .00 
uur . 
De doelstelling daarvan is onder meer een hinderbeperking in het verder weg van de luchthaven gelegen gebied . 
In maart 2012 zijn de partijen aan de Alderstafel tot de conclusie gekomen dat de oorspronkelijke afspraken niet integraal uitgevoerd konden worden . 
Conform de bepaling in het Aldersakkoord , die voorziet in situaties waarin onverhoopt niet tot uitvoering van overeengekomen hinderbeperkende maatregelen kan worden gekomen , is besloten een alternatief pakket aan hinderbeperkende maatregelen op te stellen . 
Het overeengekomen « alternatieve pakket voor CDA ’s » bevat een aantal maatregelen met een vergelijkbare omvang van het hinderbeperkende effect als het oorspronkelijke voorstel met glijvluchtnaderingen tussen 20:30 en 23:00 uur . 
De Tweede Kamer is hier op 11 december 2012 over geïnformeerd ( Kamerstuk 29 665 , nr. 181 ) Eén van de maatregelen uit het overeengekomen alternatieve pakket is het uitvoeren van CDA’s vanaf 22.30 uur , tenzij de operatie zich hiertegen verzet ( c . 
q . 
de capaciteit van de nachtprocedure op dat moment nog tekort schiet om het verkeersaanbod af te wikkelen ) . 
Het gaat hierbij om het toepassen van de bestaande , vanaf 23:00 uur gebruikte nachtprocedures . 
De nachtprocedures hebben betrekking op zowel landend als startend verkeer . 
Overigens is bij de totstandkoming van het CDA akkoord in 2012 gekeken naar de effecten van het vervroegen van het gebruik van de huidige nachtprocedures eerder dan 22.30 uur . 
Op basis van deze verrichte analyse is geconcludeerd dat dit negatieve netwerkeffecten oplevert als gevolg van verminderde afhandelingscapaciteit voor zowel naderend als vertrekkend verkeer . 
Deze verminderde afhandelingscapaciteit leidt tot vertragingen , vermindering van de punctualiteit en connectiviteit . 
De nachtprocedures en het gebruik van CDA's ( glijvluchten ) zijn belangrijke middelen bij het zo beperkt mogelijk houden van de geluidbelasting in de nachtperiode . 
Door het gebruik van nachtelijke vertrek- en naderingsprocedures wordt het vliegverkeer via vaste routes afgehandeld en nadert het vliegverkeer op grotere hoogte en waar mogelijk via een glijvluchtnadering . 
Doordat de motoren hierbij minder vermogen hoeven te leveren en de vliegtuigen hoger vliegen , zorgt deze procedure voor minder geluidbelasting in ( delen van ) de omgeving van de luchthaven . 
De experimenteerregeling Op 1 november 2013 is de experimenteerregeling in werking getreden die het gedurende een proefperiode mogelijk maakt , indien het actuele verkeersaanbod en andere operationele omstandigheden het toelaten , tussen 22.30 uur en 23.00 uur de nachtelijke vertrek- en naderingsprocedures te gebruiken , teneinde een gunstig effect op de hinderbeleving te bewerkstelligen . 
De experimenteerregeling liep op 1 november 2014 af . 
Op 16 september 2014 heeft de Commissie Regionaal Overleg Schiphol ( CROS ) geadviseerd om de experimenteerregeling voor het gebruiksjaar 2015 met een jaar te verlengen . 
De regeling waarmee het experiment ongewijzigd met 1 jaar is verlengd , loopt op 31 oktober 2015 af . 
Tijdig voor het aflopen van de experimenteerregeling dient een formeel besluit genomen te worden omtrent het definitief vastleggen van de maatregel . 
Om dit besluit tijdig voor te kunnen bereiden , is conform art. 8.23 a Wet luchtvaart een evaluatie uitgevoerd . 
Resultaten evaluatie experiment Uit het evaluatierapport blijkt dat de nachtprocedures tussen 22:30 – 23.00 uur in de experimenteerperiode daadwerkelijk zijn ingezet . 
Terwijl in gebruiksjaar 2013 ( 1 november 2012 tot en met 31 oktober 2013 ) de eerste 10 minuten 2 % van het verkeer via de nachtprocedures is afgehandeld , is dit percentage als gevolg van het experiment in gebruiksjaar 2014 ( 1 november 2013 tot en met 31 oktober 2014 ) opgelopen tot 98 % . 
Hieruit kan worden geconcludeerd dat de luchtvaartsector zich heeft ingespannen en de prestatie heeft geleverd om vrijwel het gehele half uur het verkeer via nachtprocedures af te handelen . 
De partijen in de Omgevingsraad Schiphol hebben hier met waardering voor de luchtvaartsector kennis van genomen . 
Ook heeft Luchtverkeersleiding Nederland ( LVNL ) aangegeven dat het vervroegen van de nachtprocedures met maximaal een half uur , indien de omstandigheden dit toelieten , geen negatieve invloed heeft gehad op de werkbaarheid . 
LVNL heeft daarbij wel aangetekend dat niet uitgesloten kan worden dat de werkbaarheid van deze maatregel zal worden beïnvloed indien het verkeersaanbod in de betreffende periode toeneemt . 
Uit de evaluatie blijkt verder dat de maatregel , bij het verkeersvolume van gebruiksjaar 2015 , per saldo leidt tot een afname van 700 ernstig gehinderden en een afname van 50 woningen met hoge geluidsbelasting . 
De ruimtelijke effecten , de effecten op de externe veiligheid en de effecten op de lokale luchtkwaliteit zijn dermate klein dat er op deze criteria geen significant effect optreedt . 
Voor overige inzichten in de effecten van de maatregel in relatie tot alle vooraf opgestelde criteria uit de experimenteerregeling verwijs ik graag naar bijgevoegd evaluatierapport . 
Positief advies Omgevingsraad Schiphol Op 27 maart 2015 heeft de vergadering van de ORS plaatsgevonden waarin het advies over de maatregel is besproken . 
Middels bijgevoegde brief adviseren de leden van het Regioforum mij om de maatregel waarbij de luchtvaartsector de nachtelijke vertrek- en naderingsprocedures toe kan passen tussen 22:30 en 23:00 uur definitief in te voeren . 
Voor de overwegingen die bij de totstandkoming van het advies een rol hebben gespeeld verwijs ik u naar bijgevoegd ORS-advies . 
Besluit en vervolgstap Op basis van het evaluatierapport en het positieve advies van de ORS heb ik besloten om de hinderbeperkende maatregel waarbij de luchtvaartsector de nachtelijke vertrek- en naderingsprocedures tussen 22:30 en 23:00 uur toe kan passen definitief vast te leggen in het Luchthavenverkeerbesluit Schiphol ( LVB ) . 
Ik zal hiertoe een ontwerpwijziging van het LVB opstellen en in procedure brengen bij uw Kamer . 
Om continuering van de maatregel te waarborgen totdat de maatregel definitief in het LVB is verankerd zal ik op basis van artikel 8.23 a , zesde lid , Wet luchtvaart tevens van de mogelijkheid gebruik maken om de ministeriele regeling te verlengen . 
De Staatssecretaris van Infrastructuur en Milieu , W.J. Mansveld Aan de Voorzitter van de Tweede Kamer der Staten-Generaal Den Haag , 30 april 2015 Ter uitvoering van artikel 80 van de WIV 2002 biedt de Commissie van Toezicht op de inlichtingen- en veiligheidsdiensten U hierbij haar jaarverslag aan 1 Raadpleegbaar via www.tweedekamer.nl . 
Dit jaarverslag heeft betrekking op de periode 1 april 2014 tot en met 31 maart 2015 . 
De voorzitter CTIVD , H.N. Brouwer De wnd. secretaris CTIVD , M.A. Koetsjarjan-de Bie Aan de Voorzitter van de Tweede Kamer der Staten-Generaal Den Haag , 1 mei 2015 Overeenkomstig het bepaalde in artikel 13 , eerste en tweede lid , van de rijkswet goedkeuring en bekendmaking verdragen moge ik u hierbij ter kennis brengen de op 10 april 2015 te Parijs tot stand gekomen Briefwisseling houdende een verdrag tussen het Koninkrijk der Nederlanden , ten behoeve van Sint Maarten , en de Organisatie der Verenigde Naties voor Onderwijs , Wetenschap en Cultuur ( UNESCO ) betreffende de tiende zitting van de intergouvernementele coördinatiegroep van de Intergouverne mentele Oceanografische Commissie ( IOC ) voor het waarschuwingssysteem voor tsunami's en andere kustbedreigingen voor de Caribische en aangrenzende regio's ( ICG / CARIBE EWS-X ) , Philipsburg , Sint Maarten , van 19 tot 21 mei 2015 ( Trb . 
2015 , nr. 64 ) . 
Ingevolge artikel 7 , onderdeel c , van genoemde rijkswet behoeft dit verdrag niet de goedkeuring van de Staten-Generaal . 
De Minister van Buitenlandse Zaken , A.G. Koenders Aan de Voorzitter van de Tweede Kamer der Staten-Generaal Den Haag , 1 mei 2015 Overeenkomstig het bepaalde in artikel 13 , eerste en tweede lid , van de rijkswet goedkeuring en bekendmaking verdragen moge ik u hierbij ter kennis brengen de op 21 november 2014 te Londen tot stand gekomen wijzigingen van het Internationaal Verdrag voor de beveiliging van mensenlevens op zee , 1974 ( Trb . 
2015 , nr. 67 ) . 
Ingevolge artikel 7 , onderdeel f , van genoemde rijkswet behoeven de wijzigingen niet de goedkeuring van de Staten-Generaal . 
De Minister van Buitenlandse Zaken , A.G. Koenders Aan de Voorzitter van de Tweede Kamer der Staten-Generaal Den Haag , 1 mei 2015 Overeenkomstig het bepaalde in artikel 13 , eerste en tweede lid , van de rijkswet goedkeuring en bekendmaking verdragen moge ik u hierbij ter kennis brengen de op 17 oktober 2014 te Londen tot stand gekomen wijzigingen van de Bijlagen I en III bij het Internationaal Verdrag ter voorkoming van verontreiniging door schepen , zoals gewijzigd door het Protocol van 1978 daarbij ; Londen , 2 november 1973 ( Trb . 
2015 , nr. 65 ) . 
Ingevolge artikel 7 , onderdeel f , van genoemde rijkswet behoeven de wijzigingen niet de goedkeuring van de Staten-Generaal . 
De Minister van Buitenlandse Zaken , A.G. Koenders Aan de Voorzitter van de Tweede Kamer der Staten-Generaal Den Haag , 1 mei 2015 Overeenkomstig het bepaalde in artikel 13 , eerste en tweede lid , van de rijkswet goedkeuring en bekendmaking verdragen moge ik u hierbij ter kennis brengen de op 17 oktober 2014 te Londen tot stand gekomen wijzigingen van de Bijlage bij het Protocol van 1997 tot wijziging van het Internationaal Verdrag ter voorkoming van verontreiniging door schepen , 1973 , zoals gewijzigd door het Protocol van 1978 daarbij ( Trb . 
2015 , nr. 66 ) . 
Ingevolge artikel 7 , onderdeel f , van genoemde rijkswet behoeven de wijzigingen niet de goedkeuring van de Staten-Generaal . 
De Minister van Buitenlandse Zaken , A.G. Koenders Aan de Voorzitter van de Tweede Kamer der Staten-Generaal Den Haag , 29 april 2015 Overeenkomstig het bepaalde in artikel 13 , eerste lid , van de rijkswet goedkeuring en bekendmaking verdragen moge ik u hierbij ter kennis brengen de op 17 maart 2014 te Cotonou tot stand gekomen Notawisseling houdende een verdrag tot verlenging van het verdrag tussen het Koninkrijk der Nederlanden en de Republiek Benin betreffende de status van civiel en militair personeel van het Nederlandse Ministerie van Defensie , aanwezig op het grondgebied van Benin voor de oefening « DASSA 2009 » ( Trb . 
2015 , nr. 61 ) . 
Ingevolge artikel 7 , onderdeel e , van genoemde rijkswet behoeft dit verdrag niet de goedkeuring van de Staten-Generaal . 
De Minister van Buitenlandse Zaken , A.G. Koenders Aan de Voorzitter van de Tweede Kamer der Staten-Generaal Den Haag , 28 april 2015 In deze brief informeer ik u over de ontwikkelingen in het gebruik van kinderopvang , de arbeidsparticipatie van ouders met jonge kinderen , het aantal locaties en de uurprijzen over heel 2014 . 
In 2014 is het totaal aantal aanvragers van kinderopvangtoeslag ongeveer constant gebleven ten opzichte van 2013 , maar de samenstelling van de groep is veranderd . 
Gemiddeld maakten 638.000 kinderen gebruik van kinderopvangtoeslag in 2014 . 
In 2013 waren dit 637.000 kinderen . 
Ten behoeve van de kinderopvangtoeslag is in 2014 structureel € 100 miljoen extra ingezet . 
Een gevolg hiervan is de herintroductie van de vaste voet ( het laagste toeslagpercentage ) waardoor ouders met een verzamelinkomen boven de € 120.565 weer kinderopvangtoeslag ontvangen in 2014 voor circa 25.000 ( eerste ) kinderen . 
In de samenstelling van de groep aanvragers van kinderopvangtoeslag , zijn twee ontwikkelingen zichtbaar . 
Bij inkomens tot 1,5 keer modaal is een forse daling te zien is in het gebruik , bij inkomens tussen 1,5 en 3 keer modaal is de ontwikkeling licht stijgend . 
De huishoudens uit de hoogste inkomensgroep keren weer terug in de cijfers . 
Verder valt op , in een analyse van het aantal kinderen met kinderopvangtoeslag naar leeftijd , dat met name de instroom van 0 - en 1-jarigen in de dagopvang is afgenomen . 
Zonder die terugkeer van kinderen met kinderopvangtoeslag in de hoogste inkomensgroep is het gebruik gedaald in 2014 . 
Daarvoor zijn verschillende redenen . 
Het gedragseffect van maatregelen in de kinderopvang is sterker dan gedacht 1 CPB : 
MICSIM – A behavioural microsimulation model for the analysis of tax-benefit reform in the Netherlands . 
. 
De bezuinigingen uit 2012 en 2013 beïnvloeden vermoedelijk nog steeds de keuze van ouders om al dan niet gebruik te maken van kinderopvang . 
Ook zorgt de economische crisis er voor dat ouders ( noodgedwongen ) minder gebruik maken van kinderopvang . 
Daarnaast daalt gemiddeld gezien de groep 0-jarigen in 2014 nog iets ten opzichte van 2013 . 
Overigens neemt het aantal geboortes vanaf 2014 weer toe na jaren van daling . 
1 . 
Gebruik kinderopvangtoeslag In de tabel 1 is te zien dat in 2014 gemiddeld 638.000 kinderen gebruik maakten van kinderopvangtoeslag . 
Daarvan gaan 255.000 kinderen naar de dagopvang , 285.000 kinderen naar de bso en 98.000 kinderen naar de gastouderopvang . 
Gedurende het jaar is het aantal kinderen redelijk constant gebleven . 
Het aantal uren kinderopvangtoeslag in 2014 is gemiddeld 60,3 uur per kind per maand . 
Omdat er grote verschillen bestaan in uren kinderopvangtoeslag voor kinderen in de leeftijd 0–4 jaar en kinderen in de leeftijd 4–12 jaar , geeft een uitsplitsing naar opvangsoort meer informatie . 
Kinderen gaan gemiddeld 86 uur per maand naar de dagopvang en 38 uur per maand naar de buitenschoolse opvang . 
Bij alle opvangsoorten valt op dat het aantal uren kinderopvangtoeslag daalt sinds 2012 . 
Een belangrijke oorzaak hiervoor is dat instellingen steeds meer flexibele contracten aanbieden , zodat beter wordt aangesloten bij de wensen van ouders . 
2 Onderzoek aanbod en contracten in de kinderopvang , Bijlage bij Kamerstuk 31 322 , nr. 248 . 
Ouders kiezen bijvoorbeeld voor een contract van 48 weken , omdat zij geen opvang nodig hebben in de weken dat ze vakantie hebben . 
Tabel 1 . 
Gebruik kinderopvangtoeslag ( gemiddelden ) 1 Gegevens over de kinderopvangtoeslag voor 2012 , 2013 en 2014 hebben als peildatum december 2014 . 
Als gevolg van mutaties met terugwerkende kracht kunnen deze nog wijzigen . 
Bij de hoogste inkomensgroep is een enorme stijging te zien in het aantal kinderen met kinderopvangtoeslag . 
In 2014 is de vaste voet weer ingevoerd , waardoor de hoogste inkomens voor het eerste kind weer kinderopvangtoeslag ontvangen . 
Deze kinderen zijn in 2013 uit de cijfers van de Belastingdienst / Toeslagen verdwenen en in 2014 weer teruggekeerd . 
Bij huishoudens met een inkomen tot 1,5 keer modaal is aantal kinderen met kinderopvangtoeslag gedaald met circa 15 % . 
Tussen 1,5 keer modaal en twee keer modaal is een omslagpunt en bij huishoudens tussen twee keer modaal en drie keer modaal zien we een stijging van het aantal kinderen met kinderopvangtoeslag ten opzichte van 2013 . 
Mogelijk speelt hier de intensivering in de kinderopvangtoeslag een rol , aangezien de toeslagtabel is verhoogd voor inkomens vanaf 1,5 keer modaal . 
Voor die daling zijn verschillende redenen . 
Het gedragseffect van de bezuinigingen is vermoedelijk groter dan gedacht . 
Het CPB laat op basis van nieuwe inzichten zien dat ouders sterker reageren op veranderingen in de prijs van kinderopvang dan eerder gedacht . 
3 CPB : 
MICSIM – A behavioural microsimulation model for the analysis of tax-benefit reform in the Netherlands . 
De bezuinigingen op de kinderopvangtoeslag in 2012 en 2013 werken ook in 2014 vermoedelijk nog door op keuzes die ouders maken . 
Er zijn ouders door de crisis werkloos geraakt of noodgedwongen minder uren gaan werken die daardoor minder kinderopvang zijn gaan afnemen , zoals het rapport van het SCP « Krimp in de kinderopvang » laat zien 4 Bijlage bij « Onderzoeken naar krimp in de kinderopvang » . 
Kamerstuk 31 322 , nr. 250 . 
Dit rapport onderzocht om welke redenen ouders in 2012 afzagen van formele kinderopvang . 
Volgens dit rapport spelen de kosten van kinderopvang een belangrijkere rol als ouders in onzekerheid zitten over inkomensachteruitgang . 
Werkloosheid , inkomensachteruitgang en gedaalde koopkracht lijken net zo belangrijk als de gestegen kosten van kinderopvang in de beoordeling van ouders . 
De crisis lijkt daarmee een grote rol te spelen in de keuzes over kinderopvang die ouders hebben gemaakt . 
Tot slot is er het effect van demografie . 
Vanaf 2011 zijn er beduidend minder kinderen geboren , wat ook het gebruik van kinderopvang beïnvloedt . 
De dalende trend van het aantal geboortes is echter gedurende 2014 weer omgeslagen in groei . 
De verwachting van het CBS is dat deze groei in aantal geboortes de komende jaren doorzet . 
Gebruik kinderopvangtoeslag naar leeftijd van het kind Tabel 3 laat zien hoe de ontwikkeling van het aantal kinderen met kinderopvangtoeslag is geweest per leeftijd . 
5 In de tabel is 2013 niet opgenomen , omdat hoge inkomens toen geen kinderopvangtoeslag ontvingen voor hun eerste kind en daarom buiten de cijfers voor dat jaar vallen . 
Dit geeft een beeld van de instroom en uitstroom . 
Het aantal kinderen met kinderopvangtoeslag laat de ontwikkeling zien per leeftijdsjaar . 
Door middel van het deelnamepercentage ( aandeel kinderen met kinderopvangtoeslag van het totaal kinderen in die leeftijd ) wordt rekening gehouden met de invloed van demografie . 
Als bijvoorbeeld minder kinderen worden geboren , werkt dit door in zowel het totaal aantal kinderen in die leeftijd als het aantal kinderen in die leeftijd met kinderopvangtoeslag . 
Wat opvalt , is dat de grootste daling van het aantal kinderen met kinderopvangtoeslag heeft plaatsgevonden bij 0 - en 1-jarigen . 
Dit is mede een gevolg van de daling in het aantal geboorten de afgelopen jaren . 
Ook als hiervoor wordt gecorrigeerd ( in deelnamepercentage ) is de daling in de instroom zichtbaar . 
De deelname van het aantal 0-jarigen met kinderopvangtoeslag gedaald van 31,3 % naar 23,6 % in de periode januari 2012 – december 2014 . 
Voor kinderen van 1 jaar is de deelname gedaald van 49,9 % naar 42,8 % . 
Sinds januari 2012 zijn dus minder kinderen in de jongste leeftijdsgroep ingestroomd in de dagopvang . 
Bij 3-jarigen is de daling in het aantal kinderen opvallend lager . 
Een verklaring hiervoor kan de ontwikkeling zijn dat steeds meer peuterspeelzalen worden omgevormd naar kinderopvanginstellingen . 
Voor de buitenschoolse opvang is de daling minder groot dan in de dagopvang . 
Hoewel ook daar de instroom , het aantal 4 - en 5-jarigen , is afgenomen . 
De conclusie hieruit is dat de instroom in de dagopvang , het aantal 0 - en 1-jarigen , het sterkst is afgenomen . 
Overigens is bij vrijwel alle leeftijden het aantal kinderen met kinderopvangtoeslag gedaald . 
De deelnamepercentages , waarbij rekening is gehouden met demografie , laten voor 8-jarigen en ouder wel een lichte toename zien . 
2 . 
Netto arbeidsparticipatie ouders met jonge kinderen In deze paragraaf wordt de ontwikkeling in netto arbeidsparticipatie van ouders met jonge kinderen weergegeven . 
De cijfers in deze rapportage verschillen iets van de eerder gepubliceerde cijfers . 
Dat komt door een revisie van de statistieken over de beroepsbevolking door het CBS 6 Deze cijfers zijn gebaseerd op een arbeidsparticipatie van 12 uur of meer per week en hebben betrekking op het vierde kwartaal . 
. 
Over het algemeen is de netto arbeidsparticipatie van vrouwen en moeders met jonge kinderen redelijk constant gebleven . 
Bij alleenstaande moeders is wel een aanzienlijke daling in arbeidsparticipatie te zien . 
Voor moeders met jonge kinderen ( 0–11 jaar ) is de netto arbeidsparticipatie op 69,9 % gebleven . 
Na een daling in arbeidsparticipatie de afgelopen jaren , is de arbeidsparticipatie van mannen over de hele linie licht gestegen ten opzichte van vorig jaar . 
Bij vaders met jonge kinderen is de arbeidsparticipatie 92,7 % in 2014 ten opzichte van 91,0 % vorig jaar . 
Het aantal gewerkte uren van vrouwen en moeders met jonge kinderen laat opnieuw een lichte stijging zien . 
In 2014 werken vrouwen tussen de 15–64 jaar gemiddeld 28,8 uur en moeders met een kind in de leeftijd 0–11 jaar werken gemiddeld 26,9 uur . 
De tabel hieronder illustreert het verschil tussen de gemiddelde uurprijzen van de verschillende opvangsoorten en de maximaal te vergoeden uurprijzen ( hierna : 
maximum uurprijzen ) . 
Voor de dagopvang ligt de gemiddelde uurprijs en de maximum uurprijs heel dicht op elkaar ( 0,1 % verschil ) . 
Bij de buitenschoolse opvang is het verschil tussen gemiddelde uurprijs en maximum uurprijs het grootst . 
Tabel 8 : 
ontwikkeling gemiddelde uurprijs 1 Deze cijfers over de gemiddelde uurprijs zijn gebaseerd op de uurprijzen die ouders aan de Belastingdienst / Toeslagen doorgeven . 
Het is onduidelijk in hoeverre ouders een wijziging van de uurprijs doorgeven . 
Voor 2015 zijn de maximum uurprijzen geïndexeerd . 
De nieuwe maximum uurprijzen zijn € 6,84 voor de dagopvang , € 6,38 voor de bso en € 5,48 voor de gastouderopvang . 
4 . 
Aanbod kinderopvang Het aantal locaties in de dagopvang vertoont een stijgende lijn . 
Vanaf januari 2012 is het aantal dagopvanglocaties met bijna 600 locaties gegroeid . 
In 2014 zijn er netto 250 locaties bijgekomen . 
Deze groei komt deels doordat peuterspeelzalen worden omgevormd naar kinderdagverblijven . 
In de buitenschoolse opvang is daarentegen het aantal locaties gedaald sinds 2012 , maar het afgelopen half jaar redelijk gestabiliseerd . 
Het aantal gastouderlocaties laat een aanzienlijke daling zien . 
Tabel 7 : 
aantal kinderopvang- en gastouderlocaties jan 2012 jan 2013 jan 2014 apr 2014 juli 2014 okt 2014 jan 2015 Dagopvang 5.862 6.220 6.187 6.272 6.320 6.377 6.446 BSO 6.735 6.682 6.417 6.380 6.331 6.361 6.336 Gastouders 48.887 46.578 40.148 39.169 38.215 37.215 36.807 Bron : 
DUO rapportage Landelijk Register Kinderopvang en Peuterspeelzalen De Minister van Sociale Zaken en Werkgelegenheid , L.F. Asscher Aan de Voorzitter van de Tweede Kamer der Staten-Generaal Den Haag , 28 april 2015 Op 21 april jl. heeft uw Kamer een motie van het lid Van Nispen aangenomen , met het verzoek aan de regering ervoor te zorgen dat hulp geboden blijft worden aan de balies van het Juridisch Loket . 
1 Kamerstuk 31 753 , nr. 94 Daarbij is verzocht om een brief over deze motie . 
Naar aanleiding van het debat op 14 april 2015 ( Handelingen II 2014/15 , nr. 75 , item 31 ) ben ik in constructief overleg met het Juridisch Loket en de Raad voor Rechtsbijstand over de mogelijkheden om een voorziening te treffen die recht doet aan de motie . 
Dit overleg bevindt zich in de afrondende fase . 
Ik zal u over de uitkomst berichten voor 11 mei 2015 , de datum waarop het Juridisch Loket voornemens is de nieuwe werkwijze op de resterende vestigingen in te voeren . 
De Staatssecretaris van Veiligheid en Justitie , K.H.D.M. Dijkhoff De vaste commissie voor Volksgezondheid , Welzijn en Sport heeft op vrijdag 17 april 2015 gesprekken gevoerd over « Kwaliteit loont » ( Kamerstuk 31 765 , nr. 116 ) . 
Van deze gesprekken brengt de commissie bijgaand stenografisch verslag uit . 
De voorzitter van de vaste commissie voor Volksgezondheid , Welzijn en Sport , Lodders De griffier van de vaste commissie voor Volksgezondheid , Welzijn en Sport , Teunissen Voorzitter : 
Bouwmeester Griffier : 
Teunissen Aanwezige leden : 
Bouwmeester ( vz ) , Bruins Slot , Dijkstra , Dik-Faber , Leijten en Rutte . 
Aanvang 10.00 uur Gesprek met : 
Blok I : 
Zorgverzekeraars ( 10 . 
00–11 .15 
uur ) 1 . 
De heer A. Klink ( VGZ ); 2 . 
De heer N. Hoogers ( Achmea ); 3 . 
De heer R. Wenselaar ( Menzis ); 4 . 
De heer W. van der Meeren ( CZ ); 5 . 
De heer E. Kleijnenberg ( ONVZ ); 6 . 
De heer F. Blankers ( Eno Zorgverzekeraar ); 7 . 
De heer C. Oomen ( DSW ) . 
De voorzitter : 
Hartelijk welkom aan onze gasten , de mensen op de tribune en mijn collega's in deze Kamer . 
Wij hebben vanochtend een rondetafelgesprek over de brief van het kabinet « Kwaliteit loont » . 
In de eerste ronde spreken wij met vertegenwoordigers van de zorgverzekeraars . 
Wij hebben van ieder van hen een position paper gekregen , waarvoor veel dank . 
Ik stel voor dat zij ongeveer drie minuten de tijd krijgen voor een toelichting op het meest prangende punt uit hun position paper of een punt dat misschien nog niet is opgeschreven maar wel moet worden gemaakt . 
Daarna maken wij een ronde langs de Kamerleden . 
Ik geef als eerste het woord aan de heer Klink van zorgverzekeraar VGZ . 
De heer Klink : 
Mevrouw de voorzitter . 
Ik dank u voor de uitnodiging om een visie te geven op de brief « Kwaliteit loont » . 
Ik zal beknopt bij drie punten stilstaan die ons nauw aan het hart gaan . 
De Minister wil zorgverzekeraars die zich gaan richten op chronisch zieken en kwetsbare verzekerden en die goed compenseren via het risicovereveningssysteem . 
Daar zijn wij het volstrekt mee eens , zowel met de route als met de richting . 
De huidige overcompensatie van gezonde jongeren – die weliswaar onbeoogd en misschien ook wel onbewust is – moet zo veel mogelijk verdwijnen . 
Het streven is gericht op het vermijden van over- en ondercompensatie binnen de risicoverevening . 
Als er echter toch onevenwichtigheid is – en ik denk dat dit inherent is aan een risicovereveningssysteem – zien wij liever dat die ten gunste gaat van de kwetsbaren en ongezonden . 
Dan krijgen wij immers een speelveld waarin zorgverzekeraars geprikkeld worden om te kiezen voor solidariteit en elkaar daarin te overbieden , in plaats van een zoektocht in te zetten naar de gezonden en diegenen die er beter uitspringen in de risicoverevening . 
Dit is een majeure koerswending die wij van harte onderschrijven . 
Wij pleiten bij die aanpassing voor een strak tijdpad , ook voor de reputatie van het stelsel . 
Dat missen wij een beetje in de stukken van VWS . 
In ons statement doen wij daarvoor suggesties . 
Ik weet dat de heer Van der Ven en anderen in het verleden al suggesties in die richting hebben gedaan . 
Wij ondersteunen die . 
Ik noem er twee . 
In de eerste plaats een hoge risicoverevening waarbij een zorgverzekeraar ex ante een groep verzekerden aanwijst waarvoor compensatie van de zorgkosten wordt ontvangen in de vorm van pooling . 
In de tweede plaats de overcompensatie van bepaalde subgroepen , dat zijn dan proxys binnen bijvoorbeeld de farmaceutische kostengroep ( fkg ) of de diagnosenkostengroep ( dkg ) . 
Op basis van die proxy wordt overgecompenseerd ten einde ook diegenen mee te nemen die op dit moment niet in die groepen zijn opgenomen . 
De techniek is een , het tijdpad is echt twee want het moet snel gebeuren , maar het belangrijkste is dat het speelveld verandert in de richting van een uitnodiging aan de zorgverzekeraars om met name te investeren in de kwetsbaren , want op dit moment is dat niet het geval . 
Voordat je het weet , zit je met een passiviteit bij zorgverzekeraars die zich richten op dementerende ouderen en ongezonden die wij eigenlijk niet willen en waarop de hervorming van de langdurige zorg ook niet is toegesneden . 
Het tweede punt waarvoor ik aandacht vraag , is de differentiatie van het eigen risico . 
Ik sta hier kort bij stil . 
Wij steunen ook die lijn . 
Wij weten op voorhand niet of wij een polis zullen aanbieden waarin dit is opgenomen . 
Als dit echter kans van slagen heeft , is het van groot belang dat het eigen risico niet wordt gecompenseerd per keer dat een patiënt naar een arts of voorkeursarts gaat , maar dat het wordt gekoppeld aan de polis . 
In het eerste geval is de kans groot dat mensen toch hun eigen risico volmaken , terwijl bij de koppeling aan de polis vooraf bekend is dat selectiviteit en het niet betalen van het eigen risico hand in hand gaan . 
Dat vergt naar onze beleving echter een wetswijziging . 
Als de Minister dit zo wil , zal zij naar onze mening de wet moeten aanpassen . 
Wij pleiten daar ook voor . 
Ik kom nu aan het derde punt dat ik kort wil toelichten . 
Er komen mogelijkheden voor partijen om zelf afspraken te maken over zorgprestaties . 
Dit lijkt ons prima . 
De huidige bekostiging is sterk toegesneden op het maken van productie . 
Alleen al het feit dat er hoofdlijnenakkoorden zijn waarin als het ware voor vier jaar wordt afgesproken dat de zorgconsumptie met niet meer dan 1 % of 2 % stijgt – tegen de achtergrond van een stijging tijdens het vorige decennium van soms wel 7 % of 8 % – geeft aan dat de zorgconsumptie buitengewoon volatiel en beïnvloedbaar is , ook door het aanbod . 
Op dit moment zit de bekostiging echter in de sfeer van productie . 
Wij pleiten er sterk voor om met andere bekostigingstitels te komen die meer op de kwaliteit van de zorg zijn georiënteerd , bijvoorbeeld op shared decission making en goed overleg tussen de eerste en de tweede lijn . 
Ook dit onderschrijven wij van harte en ook hier pleiten wij voor tempo . 
De voorzitter : 
Ik wijs er nog op dat de heer Krol van 50PLUS en mevrouw Voortman van GroenLinks helaas verhinderd zijn om dit gesprek bij te wonen . 
Mevrouw Dijkstra is later gearriveerd , omdat haar trein vertraging had . 
Ik geef het woord aan de heer Hoogers van Achmea . 
De heer Hoogers : 
Mevrouw de voorzitter . 
Hartelijk dank voor de uitnodiging voor dit rondetafelgesprek . 
Ik zal proberen de brief en mijn voorganger niet te herhalen en die inbreng slechts aan te vullen . 
Wij steunen de strekking van de brief « Kwaliteit loont » van het kabinet . 
In ons stelsel koopt een verzekeraar in namens verzekerden en daarbij zet hij in op de vergroting van doelmatigheid en kwaliteit . 
Ik haal drie punten uit de brief naar voren : 
transparantie op kwaliteit , het evenwicht tussen partijen en de invloed van verzekerden . 
De Minister heeft een duidelijke ambitie voor transparantie op kwaliteit . 
Wij steunen die ambitie . 
Wij menen dat transparantie op de uitkomst van de zorg leidt tot verbetering door professionals en bewuste keuzes van verzekerden . 
Daarnaast biedt het een goede basis voor de inkoop . 
De ambitie om dit te doen voor 30 aandoeningen is goed , maar het is ook een kwestie van lange adem . 
Laten wij ons niet te snel rijk rekenen . 
Wij moeten dit pad inslaan . 
Het zou helpen als de politiek een helder collectief doel formuleert , daarop stuurt en partijen aan tafel brengt om dat voor elkaar te krijgen . 
Wij verwachten dat juist het opschuiven van de gemiddelde kwaliteit tot enorm veel doelmatigheidswinst , maar zeker ook tot gewonnen levensjaren zal kunnen leiden . 
Een collectief doel vraagt ook om eenduidigheid van registraties . 
Nu zien wij vaak versnippering in het veld . 
Het vraagt een overstijgende rol om dit bij elkaar te brengen . 
Het tweede punt heeft betrekking op de invloed van verzekerden . 
De Minister schrijft terecht dat zorgverzekeraars meer mogen doen om die naar voren te brengen en aantoonbaar te maken . 
Zij zal met regelgeving komen . 
Ik benadruk dat het effectief uitoefenen van invloed ook vraagt om betrokkenheid van verzekerden . 
Het is de vraag of je dat institutioneel kunt regelen . 
Betrokkenheid , invloed en toetsing van inkoopbeleid kunnen op veel manieren plaatsvinden . 
In de praktijk verloopt dit nu al via klantpanels , samenwerking met patiëntenverenigingen en online in actieve communities , maar ook met collectiviteiten . 
Dan is de collectiviteit gesprekspartner en partij die namens verzekerden onderhandelt over het inkoopbeleid , de keuzes en wat er wordt gedaan in het bedrijf . 
Ik breng dit graag naar voren . 
Zilveren Kruis is van mening dat de aantoonbaarheid van die toetsing door verzekerden mag worden versterkt . 
Ik denk aan een parallel met Klantbelang Centraal . 
De AFM volgt financiële instellingen op Klantbelang Centraal . 
Daarbij wordt bekeken hoe zij omgaan met productontwikkeling . 
Iets dergelijks zou je kunnen toepassen op inkoopbeleid waarbij aan partijen wordt gevraagd om met een helder normenkader aan te geven hoe de toetsing van hun beleid door verzekerden wordt gerealiseerd . 
Mijn derde punt heeft betrekking op het evenwicht in de zorg . 
Het is duidelijk dat wij willen en moeten werken aan verbetering van de dialoog en de vertrouwensrelatie met zorgverleners ; wij hoeven de televisie en de kranten maar te volgen . 
Wij hoeven niet uit te leggen wat wij allemaal hebben gedaan : 
het gevoel is waar . 
Als een partij het gevoel heeft dat zij onvoldoende wordt gehoord , moet je je dat aantrekken . 
Wij willen een gezonde balans tussen zorgaanbieders , zorgverzekeraars en patiënten , maar die balans zal per segment sterk kunnen verschillen doordat de dynamiek en structuur per segment sterk verschillen . 
Ik onderschrijf de opmerking in de brief dat het goed is om tot good contracting practices en heldere afspraken te komen . 
Wij zullen onze inkooporganisatie ook zodanig inrichten dat wij meer maatwerk kunnen leveren en meer over segmenten heen kunnen werken . 
Dat is al ingezet . 
Er gaat veel aandacht uit naar het mededingingsrecht . 
Ik laat dat graag bij de politiek . 
Ik zeg wel dat de bestaande regelgeving naar mijn mening al veel ruimte biedt om afspraken te maken over kwaliteit , zelfs over kostprijzen , samenwerking en infrastructuur , ook op regionaal niveau . 
Je kunt dan misschien niet over het precieze tarief spreken , maar ik denk dat dit maar 5 % of 10 % van het uiteindelijke gesprek zal uitmaken . 
Ik ga ervan uit dat de bestaande regelgeving al veel ruimte biedt . 
Wij zullen die ruimte benutten . 
Ik mocht hier twee maanden geleden deelnemen aan een hoorzitting . 
Ik heb toen gezegd dat de stelsel- en structuurwijzigingen van de afgelopen jaren veel hebben gevraagd van de veldpartijen . 
Ze hebben veel tijd , aandacht en energie gevraagd . 
Daarom pleit ik ervoor om nu in ieder geval niet tot grote wijzigingen over te gaan die de aandacht afleiden van waar het eigenlijk om moet gaan , namelijk de verbetering van de zorg in de kern , dat is de relatie tussen de zorgaanbieder en de patiënt . 
De voorzitter : 
Ik geef het woord aan de heer Wenselaar van Menzis , maar niet dan nadat ik heb gemeld dat mevrouw Dik-Faber van de ChristenUnie nu ook is gearriveerd . 
Volgens mij zat zij in dezelfde trein . 
De heer Wenselaar : 
Mevrouw de voorzitter . 
Dank voor de uitnodiging . 
In aanvulling op de brief en aansluitend bij de laatste woorden van de heer Hoogers pleit ik voor regelrust . 
Nieuwe regels leiden niet tot meer vertrouwen en vertrouwen is echt nodig om ons mooie stelsel beter te laten werken . 
Ik zeg daarmee niet dat de huidige regels eenvoudig zijn , want wij vinden de huidige regelgeving vaak buitengewoon ingewikkeld . 
Dat geldt ook voor zorgverleners en niet in de laatste plaats voor de verzekerden en patiënten . 
Wij hebben dan allen de reflex om de regels verder te verfijnen , maar dat leidt tot een wijziging waardoor wij weer worden afgeleid . 
Wij zeggen : 
laat de regels nu een tijdje met rust en laten wij het doen met de afspraken die wij hebben , zodat je ruimte creëert om met elkaar aan dat vertrouwen te werken . 
Daar gaat het uiteindelijk om . 
Als je dat doet , kom je aan de punten uit de brief die wij van harte ondersteunen . 
Het gaat dan inderdaad om het verder vergroten van de invloed van verzekerden en patiënten . 
Wij zijn daar erg voor . 
Je kunt dat op meerdere manieren doen en dat hoeft niet altijd formeel geregeld te zijn . 
Natuurlijk moet de kwaliteit verder worden verbeterd en inzichtelijk worden gemaakt . 
Dat vinden wij allemaal essentieel . 
Laten wij daar dan allemaal aan werken . 
Laten wij daarbij de ruimte nemen om tot meerjarenafspraken te komen , want dan heb je het gesprek over de toekomst en over de vraag hoe we de zorg , die een goed niveau heeft , in de komende jaren beschikbaar en betaalbaar kunt houden . 
Tot slot wil ik een voorbeeld geven waaruit blijkt hoe je binnen de bestaande regels tot andere afspraken kunt komen . 
Dit voorbeeld staat ook in onze brief . 
Ik spreek dan over de controles , de verantwoordelijkheid die wij allen hebben om te borgen dat de declaratie van een zorgverlener correct is . 
Dat is een plicht . 
De premies worden door de premiebetaler opgebracht en wij moeten zekerstellen dat de zorg terecht is verleend . 
De huidige regels leiden ertoe dat die controles achteraf plaatsvinden , soms zelfs jaren na dato omdat de declaraties dan pas binnen zijn . 
Dit leidt per definitie tot frustratie en gedoe ; dat kunnen wij iedere dag in de krant lezen . 
Dat is zeker het geval als er een financieel belang mee is gemoeid . 
Wij merken in de praktijk dat al snel blijkt dat je veel meters kunt maken als je hierover in gesprek gaat met zorgaanbieders en zegt : 
dit is onze taak als zorgverzekeraar maar wij willen die graag met u bespreken en bekijken wat u al in uw systeem aan risicobeheersing doet en hoe dit op basis van openheid kan aansluiten . 
De essentie is – dat zie je in iedere sector behalve in de zorg – dat op het moment dat een declaratie wordt verstuurd , degene die de declaratie verstuurt , de zorgverlener , heeft vastgesteld dat die declaratie terecht wordt verstuurd en voldoet aan alle regels . 
Daarmee creëer je rust bij de zorgverlener , want hij weet waar hij aan toe is ; creëer je ruimte bij de zorgverzekeraar , want hij hoeft later niet nog eens te controleren en met financiële correcties te komen ; en werk je aan het vertrouwen in de zorg . 
Dat vertrouwen is essentieel om het goed te laten werken , ook in de toekomst . 
De voorzitter : 
Ik geef het woord aan de heer Van der Meeren van CZ . 
De heer Van der Meeren : 
Dank u wel , mevrouw de voorzitter . 
Het stelsel werkt steeds beter , zo menen wij . 
Private partijen als zorgverzekeraars dienen drie publieke doelen : 
toegankelijkheid , betaalbaarheid en kwaliteit . 
Wij kunnen op ondernemende wijze steeds beter de rol invullen van countervailing power tegen de aanbieders ten behoeve van patiënten en verzekerden . 
Maar er schuurt wel eens wat en het gaat nog niet altijd zoals wij zouden willen . 
De brief van de Minister biedt belangrijke verbeteringen om die rol nog verder in te vullen . 
Het gaat allemaal in de goede richting . 
De risicoverevening is buitengewoon belangrijk . 
Ik zal niet herhalen wat de andere sprekers hebben gezegd , want er was niets in hun betoog waar ik het niet mee eens ben. Het is wel belangrijk dat wij tempo blijven maken op het kwaliteitsdossier . 
CZ zal naast wat landelijk wordt gedaan , op onderdelen blijven prikkelen , ook buiten de ziekenhuiszorg en de ggz , om tempo te maken en de inzichtelijkheid te verbeteren , opdat verzekerden weten waarvoor zij kunnen kiezen . 
Wij leven in Nederland polderland en wij hebben de afgelopen jaren met aanbieders veel hoofdlijnenakkoorden gesloten . 
Dat is goed , want daardoor komt tot uitdrukking dat wij , naast het idee dat wij in een keiharde markt zouden zitten – ik ervaar dat niet zo – met elkaar verantwoordelijkheid willen nemen voor goede en betaalbare zorg in Nederland . 
Ik zie dat gebeuren . 
Dat kan niet als wij als zorgverzekeraars in permanente staat van oorlog met de zorgaanbieders zouden verkeren . 
Dat doen wij dus ook niet . 
Wij reiken de hand , maar ik zie dat er af en toe , hier en daar wat schuurt . 
Ik heb recentelijk gesprekken gevoerd met de pamflettisten van de huisartsen die ook vannacht weer actief zijn geweest . 
Zo'n goed gesprek leidt tot de conclusie dat je er samen wel uitkomt , dat wij aan dezelfde kant van het touw trekken en dat niet alles wat hen overkomt , door zorgverzekeraars is georganiseerd . 
Het blijft echter lastig om te werken met semipublieke middelen . 
Daarbij is verantwoording erg belangrijk , maar iedere vorm van verantwoording brengt weer bureaucratie mee waarvan mensen verdrietig worden . 
Wij zullen permanent op zoek moeten naar een goed evenwicht . 
Ik denk dat wij met de plannen van de Minister verder kunnen gaan met leren hoe wij onze rol zo goed mogelijk kunnen waarmaken . 
De voorzitter : 
Ik geef het woord aan de heer Kleijnenberg van ONVZ . 
De heer Kleijnenberg : 
Dank u , mevrouw de voorzitter . 
Dank dat ook kleine zorgverzekeraars het woord mogen voeren na deze vier grote zorgverzekeraars . 
Ik zal een ander geluid laten horen . 
Wij spreken over de brief van het kabinet « Kwaliteit loont » . 
Wij kunnen ons in grote lijnen in de voorgenomen maatregelen vinden . 
Ik maak echter toch een paar opmerkingen . 
Ik begin met de keuzevrijheid . 
Het valt mij op dat beperking van de keuzevrijheid de rode draad van de brief is . 
Ik bedoel het volgende met die keuzevrijheid . 
Er wordt gepropageerd om maar een naturapolis te kiezen , maar daarmee wordt de keuzevrijheid van de patiënt beperkt . 
Dit alles geschiedt op basis van het dogma dat eigenlijk alleen de zorgverzekeraar weet wat het beste is voor de patiënt . 
Gelukkig is dit in ons land niet meer het geval : 
patiënten zijn steeds mondiger . 
Zij weten inmiddels heel goed wat de zorg kan bieden , maar zeker de zorgaanbieders en zorgverleners weten dat . 
Die weten echt wat het beste is voor de patiënt . 
In dat kader legt ONVZ ook het primaat bij die twee partijen : 
patiënten en zorgaanbieders . 
Wij doen dit door een restitutiepolis aan te bieden , of beter gezegd : 
een vrijekeuzepolis . 
In haar brief schildert de Minister de verzekeraar die een restitutiepolis aanbiedt helaas af als « slechts een betaler van declaraties » . 
Daartegen moet ik in opstand komen , want dit is een onjuiste weergave . 
Die berust echt op een groot misverstand en dat wil ik graag wegnemen . 
Voor restitutiepolissen wordt ook ingekocht . 
Wij vinden het ongelooflijk belangrijk dat de restitutieverzekeraar ervoor zorgt dat er goed wordt ingekocht en dat met de contractering de zorg kan worden verbeterd en betaalbaar wordt gehouden . 
Contractering dient bij ons drie doelen : 
het voeren van een dialoog met zorgaanbieders over kwaliteit en doelmatigheid , het beheersen van de kosten en het maken van betalingsafspraken . 
Ik leg het accent op het eerste punt : 
het voeren van een dialoog . 
Het voeren van een dialoog met zorgverleners is naar ons oordeel niet het opleggen van een dictaat . 
Wij voeren overleg om te komen tot een partnership . 
Door een goede dialoog wordt bereikt dat de zorgverlener het beste kan leveren aan de ONVZ-klant . 
Het is verheugend dat die praktijk door de zorgaanbieders en zorgverleners wordt herkend en gewaardeerd . 
Mijn tweede punt betreft de risicoverevening . 
Het systeem van risicoverevening is gericht op een gelijk speelveld voor alle zorgverzekeraars , ongeacht de samenstelling van hun verzekerdenportefeuilles . 
Daarmee wordt de prikkel tot risicoselectie weggenomen . 
In de brief wordt op dit punt nu een enorme draai gemaakt . 
De Minister wil het systeem van risicoverevening aanpassen door zorgverzekeraars te belonen als zij zich richten op mensen die veel gebruikmaken van de zorg . 
Dat is een oproep tot risicoselectie en dat is toch wel heel merkwaardig . 
Hiermee wordt het doel van het vereveningsstelsel verlaten , want door bepaalde groepen aantrekkelijker te maken , worden andere groepen minder aantrekkelijk . 
Dat zouden wij toch niet moeten willen ? 
Wie is wel aantrekkelijk en wie niet ? 
Dat is arbitrair . 
Dit kan nooit de juiste weg zijn , want hiermee wordt het fundament onder het stelsel weggehaald . 
De voorzitter : 
Wilt u afronden ? 
u bent al over uw spreektijd heen . 
De heer Kleijnenberg : 
Zeker . 
Wij pleiten ervoor het risicovereveningsstelsel te behouden voor het gelijke speelveld en het vermijden van risicoselectie . 
De voorzitter : 
Ik geef nu het woord aan de heer Blankers van Eno Zorgverzekeraar De heer Blankers : 
Dank u wel , mevrouw de voorzitter . 
Dank u voor de uitnodiging . 
Nu de heer Kleijnenberg zo snel moest afronden , zal ik daar de draad oppakken . 
Wij steunen de Minister in haar visie dat de weg naar kwaliteitsverbetering in zeer grote mate bijdraagt aan het behoud , de betaalbaarheid en de toegankelijkheid van de zorg . 
Ik zal twee punten naar voren brengen . 
Ik begin met de risicoverevening . 
Risicoverevening is de belangrijkste steunpilaar van het zorgstelsel . 
Wij vragen ons af of de voorgestelde verbeteringen voor het risicovereveningssysteem voldoende stimulans bieden om actief ongezonde verzekerden aan te trekken . 
Ik pleit voor een integrale verbetering van het risicovereveningsstelsel ten behoeve van het oorspronkelijke doel , namelijk om een gelijk speelveld tussen zorgverzekeraars te borgen in plaats van een ad hoc dan wel politiek gestuurde aanpassing van het model . 
Overcompensatie is naar onze mening dan ook geen oplossing . 
Het model voor de geestelijke gezondheidszorg en VOOR verpleging en verzorging moet echt grondig worden verbeterd . 
Daarnaast meen ik dat wij kritisch moeten kijken naar het eigen risico . 
Het verplicht eigen risico is in de loop van de tijd enorm gegroeid ; op dit moment bedraagt het € 375 per jaar . 
Als je de mogelijkheid van een vrijwillig eigen risico daarbij betrekt , kom je zelfs uit op € 875 per jaar . 
Dit tast de betaalbaarheid en solidariteit in de zorg aan . 
Daarom pleit ik ervoor om de combinatie van deze eigen risico's te maximeren OP € 650 . 
De voorzitter : 
Dan geef ik als laatste in deze ronde het woord aan de heer Oomen van DSW . 
De heer Oomen : 
Voorzitter . 
Ik complimenteer de ambtenaren die deze brief voor de Minister hebben geschreven , met hun bijzonder creatieve geest . 
Er wordt een alternatief geboden voor de aanpassing van artikel 13 en dat levert exact hetzelfde op als de aanpassing van dat artikel , namelijk helemaal niets . 
Dat hierover binnen de politiek zo veel commotie is ontstaan , mag men zichzelf aanrekenen . 
De brief bevat een aantal goede suggesties voor de borging van kwaliteit , transparantie en meer evenwicht , maar waarom waren die er in december al niet ? 
Waarom heeft men nog een maand moeten nadenken om dit type suggesties , die op zichzelf goed zijn , hieraan toe te voegen ? 
In de brief wordt terecht geconstateerd dat bijna alle zorgverzekeraars aan risicoselectie doen . 
Dit gaat overigens vrijwel altijd gepaard met een vorm van premiedifferentiatie en een vorm van ranzige inkoop . 
Het is goed dat daarnaar onderzoek wordt gedaan en dat dit wordt tegengegaan , maar als dan wordt gekozen voor overcompenseren aan de andere kant , wordt er iets gedaan wat nu wordt onderzocht omdat het niet had mogen gebeuren . 
Voor ons zou het gunstig zijn , want wij zitten natuurlijk aan de foute kant van de streep , maar dat risicovereveningssysteem moet ertoe leiden dat iedereen dezelfde uitgangspositie heeft . 
Punt ! 
Een ander belangrijk element van de brief is de stelling dat zieken wel zullen kiezen voor een naturapolis , omdat zij op die manier misschien het eigen risico verder kunnen terugbrengen . 
Dat zal niet werken , want in het vereveningssysteem wordt niet de polis maar de verzekerde gevolgd . 
Een verzekerde die ziek is , zal juist veel eerder kiezen voor een restitutiepolis , omdat hij ervan uitgaat dat hij dan zelf de zorgverlener kan kiezen . 
De vereveningselementen gaan met de verzekerde mee en de verzekerde zal dus gewoon voor de restitutiepolis kiezen . 
Er zit een kronkel in deze gedachtegang . 
Er is veel gezegd over budgetpolissen . 
Ik wijs erop dat kleine verzekeraars geen budgetpolis kunnen hebben . 
Ik zal het niet helemaal uitleggen , maar alleen grote zorgverzekeraars kunnen zo'n polis voeren . 
Dit is reden om daar sterk op tegen te zijn . 
Tot slot vraag ik aandacht voor collectiviteiten . 
Collectiviteiten hadden altijd een element van risicoselectie . 
Als het vereveningssysteem wordt omgegooid , gaat dat er misschien uit , maar er blijft altijd een vorm van premiedifferentiatie bestaan . 
Ik vind het misselijkmakend dat zelfs het Ministerie van VWS , samen met twee andere ministeries , collectiviteiten propageert : 
de laagste premie alleen voor ambtenaren en hun gezinnen . 
Zelfs onze toezichthouders zoals de Nederlandsche Bank en de NZa hebben collectiviteiten ; zij bieden hun werknemers extra financiële voordelen als zij zich bij de gekozen collectiviteit aansluiten . 
Dat zijn onze toezichthouders ! 
Ik noem dat belangenvermenging . 
Collectiviteiten eruit ! 
Laat mensen zelf kiezen , dat kunnen zij allemaal . 
De meeste mensen voelen zich nu gedwongen tot die collectiviteit . 
Dat is gedwongen winkelnering waar wij vanaf moeten . 
De voorzitter : 
Hartelijk dank voor uw inbreng . 
Wij gaan nu over naar de opmerkingen van de Kamerleden . 
Ik stel voor dat ieder één vraag stelt . 
Als het snel gaat , kunnen wij misschien nog een ronde doen . 
Ik geef als eerste het woord aan mevrouw Bruins Slot van het CDA . 
Mevrouw Bruins Slot ( CDA ): Voorzitter . 
Allereerst dank ik de aanwezigen voor hun inbreng en hun komst naar de Tweede Kamer . 
De brief van de Minister bevat 21 beleidsvoorstellen en daar is zeker een aantal goede voorstellen bij . 
De kern van de brief is het aanpassen van de inkoop en het bieden van instrumenten daartoe . 
De heer Oomen sprak de omineuze woorden dat er altijd een vorm van ranzig inkopen is . 
Wij proberen de inkoop juist te verbeteren . 
Daarom vraag ik aan de heer Oomen wat hij met zijn opmerking bedoelt . 
Kan hij die nader toelichten ? 
Misschien kan een van de vertegenwoordigers van de andere zorgverzekeraars aangeven waarom zij daar wel of niet anders tegen aankijken . 
De heer Oomen : 
Ik vind het een vorm van ranzig inkopen als een grote verzekeraar met alle polissen bij een ziekenhuis komt om zorg in te kopen en dan zegt : 
ik heb nog één andere polis – bijvoorbeeld een polis voor jongeren – en daarvoor koop ik alleen in als u de laagste prijs biedt . 
Ziekenhuizen beschikken over brieven van verzekeraars – ik heb ze ook – waarin sprake is van « alleen voor de laagste prijs » . 
Dan ontstaat er een wedstrijdje tussen ziekenhuizen . 
Een ziekenhuis dat denkt : 
ik kan nog wel ietsje omzet gebruiken , gaat nog iets lager in de prijzen zitten en het ziekenhuis met de laagste prijs wordt gecontracteerd . 
Als het systeem goed zou werken , zou een ziekenhuis daar niet op ingaan , maar het gaat zoals het gaat . 
Een ziekenhuis neemt het erbij en dat geldt dan juist voor de polis voor de meest gezonde verzekerden die al een hoog eigen risico hebben . 
Zij krijgen dan ook nog eens een net iets lagere prijs . 
Dat noem ik ranzig inkopen . 
Een aantal aanwezigen zal zich hierin herkennen . 
De heer Van der Meeren : 
Ik herken me daar volstrekt niet in . 
Ik wil evenwel iets zeggen over de vrije keuze en de naturapolissen . 
Iedere naturapolis van CZ contracteert ongeveer 95 % van het zorgaanbod . 
Wij willen niet alles contracteren , omdat wij ook opvattingen hebben over kwaliteit . 
Die ontwikkelen wij in samenwerking met patiënten en voorlopers uit het veld . 
Als je de zorg beter wilt krijgen , is het de bedoeling dat je tegen degenen die niet goed genoeg zijn , kunt zeggen : 
u krijgt geen contract . 
Het belangwekkende van de brief van de Minister is nu juist dat het hebben van een contract voor een zorgaanbieder van belang is om goed in de wedstrijd te zitten . 
Dit is naar mijn mening belangrijk . 
Daarom pleiten wij ervoor dat zorgaanbieders een contract zouden moeten willen en dat wij ons best doen voor contracten met zorgaanbieders die goede zorg leveren voor een betaalbare prijs . 
Dan blijft er ongehoord veel keuze over voor de patiënt , en zo hoort het ook . 
De voorzitter : 
Ik zie dat vrijwel iedereen hierop wil reageren . 
Ik dring erop aan dat u dit in enkele zinnen doet , want anders komen de andere leden niet aan bod . 
De heer Hoogers : 
Ik sluit me aan bij de heer Van der Meeren . 
Of het nu 95 % of 98 % is , ik herken het beeld niet dat er grote spanning zou bestaan tussen naturapolissen en keuzevrijheid . 
Wat betreft de opmerking over ranzige zorginkoop wijs ik erop dat de Minister in haar brief pleit voor transparantie op kwaliteit . 
Ik ondersteun het voornemen om daar met veel energie en snel op in te zetten . 
Kwaliteitstransparantie heeft niet alleen betrekking op inkoop , maar ook op verbetering door professionals , keuzes door verzekerden en de basis van de inkoop . 
Ik denk dat iedere zorgverzekeraar het aandeel in de tijd dat in de inkoopgesprekken met ziekenhuizen wordt besteed aan kwaliteit en de inhoud van de zorg , wil verbeteren en dat hij die keuzevrijheid wil bieden aan verzekerden . 
Ik meen dat de heer Oomen ook ondersteunt dat er meer kwaliteitsinformatie beschikbaar moet komen voor die gesprekken , maar hij kan dat beter zelf zeggen . 
De heer Wenselaar : 
Daar wil ik me bij aansluiten . 
In de naturapolis is een zorgplicht voor de zorgverzekeraar opgenomen en die gaat heel ver . 
De zorgverzekeraar kan daarop altijd worden aangesproken . 
Welke polis de verzekerde ook heeft , de zorgverzekeraar moet er echt voor instaan dat hij toegang heeft tot goede zorg . 
Dat is heel belangrijk . 
Dan is er nog een extra element . 
Die zorgcontractering waar wij veel energie in stoppen , is niet alleen nodig om afzonderlijke afspraken te maken met de zorgverleners , maar juist ook om in de regio's afspraken te maken met de verschillende zorgaanbieders onderling omdat het proces van de zorg in de regio's verandert . 
Zo kan de beschikbaarheid in de toekomst worden gewaarborgd . 
Daarbij spelen wij een fundamentele rol . 
De heer Klink : 
Ik ben het eens met de opmerking over de transparantie van kwaliteit . 
Ik daag de heer Oomen echter uit om uit te leggen waarom hij van mening is dat de kwaliteit van de zorg bij de ene polis minder zal zijn dan bij de andere . 
Ik meen dat dit niet het geval is . 
Zijn redenering bevat ook een fundamentele onevenwichtigheid . 
Je kunt niet èn stellen dat verzekeraars hengelen naar jongeren omdat dit hen beter uitkomt èn zeggen dat wij niets meer moeten doen aan de risicoverevening . 
Je kunt dan niet zeggen : 
laat de plannen van de Minister maar zitten die erop zijn gericht om verzekeraars te prikkelen om met name te zorgen voor de kwetsbaren , ouderen en mensen met chronische aandoeningen . 
Ik heb al gezegd dat risicoverevening inherent onevenwichtig is . 
Als het onevenwichtig is , laat die onevenwichtigheid dan alsjeblieft ten gunste komen van diegenen voor wie de kwaliteit van de zorg kan worden verbeterd , dus de chronisch zieken , ouderen enzovoort . 
Met die uitdaging zou de heer Oomen de verzekeraars moeten confronteren . 
De heer Oomen : 
Aan risicoselectie hoor je gewoon niet te doen , ook niet als je er voordeel van hebt . 
Risicoselectie is tegen de wet en daarover hoef je dus niet te discussiëren . 
Er wordt nu gezegd dat de inkoop overal ongeveer gelijk is . 
Dan hoeft er ook geen verschil te worden gemaakt tussen de premie voor een naturapolis en die voor een restitutiepolis . 
Ik mis de constatering dat het enige wat een zorgverzekeraar zeker goed moet kunnen , is nagaan of de zorg recht- en doelmatig is en volgens gepast gebruik wordt geleverd en geconsumeerd . 
Als wij ons daarop richten , krijgen wij kwaliteit . 
Immers , wij hoeven zorg die niet rechtmatig en doelmatig is en die niet volgens gepast gebruik wordt geleverd , niet te vergoeden . 
Mevrouw Leijten ( SP ): Voorzitter . 
Het is interessant om deze deelnemers zo naast elkaar aan tafel te zien . 
Wellicht is dit toch ook een beetje een vergadering van Zorgverzekeraars Nederland . 
Ik vind het fijn dat zij er zijn . 
Ik heb het actieplan van Zorgverzekeraars Nederland « Kerngezond » en de aparte position papers gelezen . 
Wij moeten hier niet om de hete brij draaien als het gaat om de budgetpolis , een van de dingen die al vaker in het debat aan de orde zijn gesteld . 
De Minister en de politiek hebben gezegd : 
wij zouden de budgetpolis wel willen verbieden , maar het is de vraag of de huidige Gezondheidswet dit toestaat . 
De budgetpolis bestaat en ik meen dat die ook een vorm van ranzige inkoop is . 
Het is voor verzekerden in ieder geval een ranzige vorm van geconfronteerd worden met een hoge rekening voor zorg die nodig is geweest en het is een grote warboel . 
Ik richt mij nu het liefst tot de twee verzekeraars die dit actief doen : 
de heer Klink van VGZ en de heer Hoogers van Achmea . 
Er is een reden waarom zij een budgetpolis voeren . 
Als zij daarmee zouden stoppen , wat moet er dan veranderen in bijvoorbeeld het systeem van risicoverevening om die budgetpolis overbodig te maken voor hun bedrijfsvoering ? 
Ik ben daar benieuwd naar . 
Het zou mij een lief ding waard zijn als wij de budgetpolis gewoon schrappen . 
De heer Hoogers : 
Dank voor de vraag , want die geeft mij de gelegenheid om te reageren . 
Ik neem aan dat mevrouw Leijten zich richt op budgetpolissen met een selectieve inkoop voor niet alle ziekenhuizen op basis waarvan spoedzorg , tertiaire zorg en eerstelijnszorg worden vergoed , terwijl voor electieve zorg een keuze wordt gemaakt uit een beperkt aantal ziekenhuizen . 
Daar zitten absoluut een aantal haken en ogen aan en daar wil ik niet voor weglopen . 
Om die reden heeft Zilveren Kruis een aantal dialoogtafels georganiseerd om daarover in gesprek te gaan met verzekerden , collectiviteiten , zorgaanbieders en andere partijen . 
Wat zijn de verschillende perspectieven op zo'n polis , waarmee je mensen een premievoordeel biedt als zij bereid zijn om te reizen als zij planbare zorg nodig hebben ? 
Dat is immers de kern van het aanbod . 
Natuurlijk roept dit veel maatschappelijke vragen op . 
Een belangrijk perspectief is volgens mij de vraag of je mensen in staat stelt om een bewuste afweging te maken van de risico's die zij op korte en langere termijn lopen . 
Ben je daartoe in staat , kun je dat in voldoende mate organiseren ? 
Dat is wat mij betreft het belangrijkste perspectief op het aanbod . 
Ik loop niet weg voor de kanttekeningen die bij het product kunnen worden gemaakt . 
Wij zoeken de dialoog met partijen om onze eigen positie voor de toekomst duidelijk te kunnen bepalen . 
Dit is niet gerelateerd aan risicoverevening , want voor mij gaat het bij dat soort producten niet om risicoselectie of risicoverevening . 
Het gaat met name om het perspectief van Klantbelang Centraal . 
De heer Klink : 
Ik sluit me aan bij de heer Hoogers . 
Het is een keuzemogelijkheid voor mensen die bereid zijn verder te reizen voor planbare zorg , met daarbij een premievoordeel . 
Nu wordt een link gelegd met de risicoverevening . 
Daar ben ik het mee eens . 
Ik ben namelijk van mening dat de keuzevrijheid ontdaan zou moeten worden van op zijn minst het odium en de geur dat zorgverzekeraars modelresultaten boeken via de risicoverevening . 
Het is die mix die de budgetpolis in een kwaad daglicht stelt . 
Daarom pleit ik voor een herijking van ons risicovereveningsstelsel , opdat er geen markt ontstaat waarin marketinginstrumenten dominant zijn , maar zorginkoop voor de meest kwetsbaren dominant wordt . 
Die toon heeft de Minister geraakt met de brief « Kwaliteit loont » . 
Dat is naar mijn mening een belangrijke kanteling . 
In reactie op de tegenwerping dat dit leidt tot overcompensatie van bepaalde groepen en dus tot nieuwe risicoselectie , heb ik al gezegd dat over- en ondercompensatie inherent zijn aan een stelsel van risicoverevening . 
Het valt mij telkens weer op dat er kennelijk niet gesproken mag worden van overcompensatie als jongeren , in ieder geval de gezonden , er gunstig uitspringen . 
Dat is het wel . 
Laten wij dit kantelen zodat er een speelveld ontstaat waarin wij worden uitgedaagd om met name voor de kwetsbaren goede zorg in te kopen . 
De discussie die de heer Van der Ven aanzwengelde over mensen met een AWBZ-indicatie die sterk worden ondergecompenseerd , doet afbreuk aan de stelselherziening van de Staatssecretaris . 
Daarin worden wij uitgedaagd om te investeren in mantelzorgers opdat mensen langer thuis kunnen blijven enzovoort . 
Dat moet allemaal weg , want je zou het een vorm van passieve risicoselectie kunnen noemen als je er maar niet aan begint omdat het je uiteindelijk verkeerd uitkomt in de modelresultaten . 
Dat doen wij niet , dat doen mij collega's ook niet , maar je moet wel door de hoepel springen omdat je er financieel op verliest voordat je eraan begint . 
Ik zou graag zien dat die negatieve prikkel wordt weggenomen . 
De heer Rutte ( VVD ): Voorzitter . 
Het is heel goed dat we zo breed hebben uitgenodigd voor deze ronde tafel . 
Dit geldt voor alle sessies vandaag . 
Zo wordt duidelijk dat er niet één idee is van de zorgverzekeraars , maar dat er verschillende visies op en ideeën over de zorg en de toekomst van de zorg zijn . 
Het is goed dat de politiek daarvan kennis neemt en ziet dat die diversiteit er is . 
Ik heb veel vragen , maar vele daarvan kunnen ook individueel worden beantwoord . 
Met het oog op de kern van de brief « Kwaliteit loont » ga ik door op de risicoverevening . 
Ik had de heer Klink daarover een vraag willen stellen , maar hij is zojuist al uitgebreid aan het woord geweest . 
Daarom verschuif ik mijn aandacht naar de heren Kleijnenberg en Hoogers . 
De heer Kleijnenberg hield net een pleidooi om de risicoverevening niet te overcompenseren . 
Aan hem de vraag of hij dat niet wil , omdat het huidige stelsel gunstig is voor zijn klantenbestand . 
Of wil hij dat niet , omdat hij van mening is dat er een andere integrale verbetering van de risicoverevening nodig is ? 
Aan de heer Hoogers vraag ik waarom hij van mening is dat overcompensatie een goed idee is . 
Is dit de weg om te komen tot een verbeterd stelsel van risicoverevening ? 
De heer Kleijnenberg : 
Voor mijn klantenbestand is die risicoverevening soms desastreus . 
Ik heb jaren achtereen grote verliezen moeten lijden door het vereveningsstelsel . 
Ik pleit dus niet voor eigen parochie . 
Het lijkt mij goed terug te keren naar de basis van de risicoverevening . 
Wij doen dit omdat er een acceptatieplicht is waardoor je geconfronteerd kunt worden met slechte risico's die geëgaliseerd moeten worden . 
Het systeem werkt goed , maar op een aantal punten is verbetering mogelijk . 
Die verbetering moeten wij inzetten . 
Ik pleit ervoor om niet te gaan overcompenseren , omdat dat leidt tot selectie van risico 's . 
Als nu in de markt wordt gezocht naar de goede risico's – ik weet niet of dit het geval is en ik durf dit dan ook niet te stellen – kan er dadelijk een situatie ontstaan waarin wordt gezocht naar slechte risico 's . 
Dan kunnen weer anderen daarvan de dupe worden . 
Ik denk niet dat wij op zoek moeten gaan naar overcompensatie . 
Mijn stelling zou zijn : 
verbeter het systeem . 
Gelukkig zetten wij ieder jaar kleine stapjes op dat pad en dat moeten wij voortzetten . 
Overcompensatie van groepen , welke dan ook , is naar mijn mening een paardenmiddel waarmee wij niet geconfronteerd moeten worden . 
De heer Hoogers : 
Risicoverevening is de parel in de kroon . 
Risicoverevening is absoluut de hoeksteen van ons stelsel en misschien wel het best gemarkete stuk van de Nederlandse gezondheidszorg wereldwijd , want waar ik ook kom , iedereen kijkt naar de risicoverevening en hoe wij dat doen . 
Ik ben van mening dat wij dit systeem moeten koesteren . 
Ik sluit mij aan bij de opmerking dat je bewust moet kiezen en moet nadenken over het doel van risicoverevening . 
Je moet oppassen voor politiek gebruik , als ik het zo mag noemen , dat eventueel verstorend zou werken . 
Ik denk dat de inzet op verbetering van risicoverevening en de intentie om daarover een eerlijk gesprek te voeren , essentieel zijn . 
De wijkverpleging en de ggz in 2017 zijn aan de orde gekomen . 
Laten wij het beestje bij de naam noemen : 
wij zien geen enkele mogelijkheid om dat fatsoenlijk te verevenen . 
Als dat het geval is , moet je enorm oppassen met risicodragendheid . 
De winst van het debat in de afgelopen maanden is dat een aantal zaken die raken aan risicoverevening , zijn benoemd , want dan kunnen wij ze ook oplossen . 
Over overcompensatie ben ik iets minder eenduidig dan de heer Klink . 
Ik deel wel met hem dat het een onderdeel van het systeem is dat er voor sommige groepen niet geheel wordt verevend . 
Wij moeten ons daarvan bewust zijn . 
Ik ben het met hem eens dat je bij twijfel beter iets kunt overcompenseren voor mensen die veel zorg behoeven dan voor mensen die minder zorg behoeven . 
Mevrouw Pia Dijkstra ( D66 ): Voorzitter . 
Die risicoverevening komt vast nog wel terug vandaag , ook in een ander blok . 
Het is mooi om alle aanwezigen zo bij elkaar te hebben , want ik ben op zoek naar een antwoord op de vraag of de maatregelen die in deze brief worden aangekondigd , zullen leiden tot de terugkeer van het vertrouwen in de sector . 
Wij zien onder andere in de media dat er veel wantrouwen is . 
Ik vind het wel belangrijk om eens te kijken hoe dit uitwerkt voor een heel belangrijk onderdeel . 
Ik heb sommigen horen spreken over minder regels , vooral doorgaan met waar we mee bezig zijn en geen veranderingen . 
Hoe ziet u dat ? 
Deze vraag betreft zowel de kleine zorgverzekeraar als de grote . 
De voorzitter vraagt aan wie ik deze vraag stel . 
Ik stel deze aan de heren Wenselaar , Kleijnenberg en Blankers en eventueel de heer Klink , dus eigenlijk aan iedereen . 
We kijken even hoe ver we komen . 
De voorzitter : 
Dan begin ik met de heer Blankers , want hij is nog niet aan het woord geweest . 
De heer Blankers : 
Ik zie niet echt een relatie tussen een verbetering van de reputatie van de verzekeraars , waarnaar mevrouw Dijkstra vroeg , of van het stelsel , en de brief van de Minister die verschenen is . 
Ik denk dat daar veel meer voor zou moeten gebeuren . 
Als je door de oogharen kijkt naar die brief , wordt er toch een stukje opgeschoven naar iets meer publiek en naar heel veel regels . 
Ik weet dat veel mensen denken dat meer regels meer zekerheid geven , maar daar behoor ik niet toe . 
Volgens mij helpt dat helemaal niets . 
Ik denk dat er veel meer moet gebeuren om de reputatie van het stelsel te verbeteren . 
Het lijkt ook weleens of er geen hoop voor is . 
Er verschijnen rapporten dat wij trots moeten zijn op de zorg in Nederland . 
Dan heb ik het niet over de verzekeraars , maar over alles wat met zorg te maken heeft . 
Ik denk dat we daar allemaal een rol in spelen . 
De heer Wenselaar : 
De brief op zich leidt niet tot meer vertrouwen en de afzonderlijke maatregelen ook niet . 
Daarover zouden we een eindeloze discussie kunnen voeren . 
Ik denk dat de thema's die benoemd zijn , wel de thema's zijn waar we het over moeten hebben , zoals de invloed van verzekerden , het inzichtelijk maken van kwaliteit , echt kijken naar de toekomst en meerjarenafspraken maken . 
Ik denk dat we daar niet echt nieuwe regels bij nodig hebben , maar vooral tijd . 
Dan mogen wij erop aangesproken worden dat we dat op een goede manier invullen . 
Dan wil ik wel kijken waar we over drie of vier jaar staan , want dan denk ik dat we veel verder zijn . 
Het begint met vertrouwen tussen ons en de zorgaanbieders . 
Dat zal enorm uitstralen naar het vertrouwen dat de burger , de verzekerde of de patiënt heeft in het stelsel . 
Dan hebben we een nieuwe basis en dan kun je kijken of je verdere verbeteringen kunt doorvoeren . 
Ik pleit echt voor rust . 
De heer Kleijnenberg : 
Ik geloof niet dat de brief echt gericht is op herstel van vertrouwen , maar er zitten wel een paar punten in die in ieder geval helpen . 
Transparantie en kwaliteit zijn belangrijk . 
Als we daarbij stappen kunnen zetten , gebeurt er wel wat in Nederland . 
Ik heb het zelf heel slecht gevonden dat verzekeraars zeggen de kwaliteit te kunnen bepalen . 
Dan krijg je de situatie dat de ene verzekeraar een bepaald ziekenhuis een topziekenhuis noemt en de andere het op de zwarte lijst zet . 
Daardoor wordt een deuk toegebracht aan het vertrouwen van de consument . 
Ik geloof dat we een hele stap vooruit zetten als we uniform zijn in het waarderen van de kwaliteit . 
Dat punt staat ook in die brief . 
De Minister wil ook stappen zetten met betrekking tot de invloed van de leden . 
Dat soort stappen juich ik alleen maar toe . 
Volgens mij is ledeninvloed gewoon luisteren naar je klant . 
Als je dat goed doet , heb je al enorme invloed van de leden . 
Een andere vraag is hoe je het beeld met betrekking tot de macht van de zorgverzekeraar kunt verbeteren . 
Dat is in december aan de orde geweest . 
Ik heb net in mijn pleidooi gezegd dat het zorginkopen geen dictaat is . 
Als we als zorgverzekeraars eens zouden afstappen van het dicteren en zouden komen tot een dialoog met zorgverleners of zorgaanbieders , zoals wij nastreven , denk ik dat je een enorme stap maakt in het herstel van vertrouwen . 
De heer Klink : 
Dat laatste ben ik met de heer Kleijnenberg volstrekt eens ; geen dictaten maar liefst toch in alliantie met de betere zorgaanbieders kwaliteit definiëren . 
Wij zijn niet degenen die over kwaliteit gaan , maar we kunnen wel samen met die betere zorgaanbieders bepalen wat de beste zorg is voor alle klanten . 
Ik denk dat dat wel een terecht punt is . 
Wij hebben in onze zorginkoopdocumenten van 1 april ook een uitnodiging gedaan , met name in de richting van de huisartsen , om nou eens gezamenlijk door te akkeren waar eventueel eisen gesteld worden die eigenlijk alleen maar administratief zijn en geen toegevoegde waarde hebben . 
Ik zou dat echt op de agenda willen zetten en ik weet dat mijn collega's daar hetzelfde over denken . 
Die twee punten releveer ik dan maar even namens de heer Van der Meeren , die dat gesprek actief heeft gezocht , net als andere collega 's , en dat geldt ook voor ons . 
Bij dat gesprek worden deze punten meegenomen . 
Ik vind het sterk wat de heer Hoogers zei . 
Ik belicht dat nog maar even . 
Bij de budgetpolis moet je het gesprek aangaan met de klanten om wie het gaat . 
Waarom kiezen zij daarvoor ? 
Wat zit er eventueel in de weg ? 
Ik denk dat het heel goed is om die dialoog aan te gaan . 
Mevrouw Dik-Faber ( ChristenUnie ): Voorzitter . 
Ik bedank iedereen voor de inbreng en voor de komst naar de Kamer . 
Ik wil nog wat verder inzoomen op de betrokkenheid van de verzekerden . 
Zorgverzekeraars zijn bij wet coöperaties , maar ik heb weinig verzekerden ontmoet die ook dat gevoel hebben bij hun zorgverzekeraar . 
Het is toch een groot , anoniem bolwerk , dat niet-transparant opereert . 
Ik hoorde de heer Hoogers de vraag opwerpen of je betrokkenheid van verzekerden institutioneel kunt regelen . 
Ik denk niet dat door de politiek , door wetgeving voorgeschreven kan worden hoe het exact geregeld wordt , maar ik denk dat het wel belangrijk is dat de Minister ermee aan de slag gaat dat het geregeld wordt , zoals zij ook in haar brief schrijft , want dat gebeurt niet vanzelf . 
Ik zie de heer Hoogers al knikken . 
Ik zou hier graag een nadere toelichting op willen . 
Hij schetste ook de vraag hoe je toetsing van beleid door verzekerden realiseert . 
Dat zou mijn fractie echt onvoldoende vinden . 
Het gaat niet om toetsing van beleid achteraf , maar om input vooraf ; door met elkaar in gesprek te zijn . 
Erkent de heer Hoogers dat ? 
Ik zou hierop graag een reactie willen , niet alleen van hem , maar ook van de heren Wenselaar , Oomen en Blankers . 
De heer Hoogers : 
Dank voor uw vraag over toetsing versus vooraf betrekken . 
Dat is bijna een schot voor open doel . 
Het een gaat samen met het ander . 
Je gaat samen in gesprek . 
Als ik kijk hoe ons inkoopbeleid tot stand is gekomen en met hoeveel partijen dat samen vorm is gegeven , dat is een heel dik pak papier . 
Ik hoop dat u dat later vandaag ook aan patiëntenverenigingen zult vragen . 
Bij invloed van verzekerden gaat het niet alleen om directe zeggenschap , maar ook om een dialoog . 
Ik noem als voorbeeld de online community die wij hebben opgericht , met fora over bepaalde zaken die in de zorg spelen , zoals gezond leven , maar ook over glucosemeters . 
Door deze dialoog met mensen uit het veld en met verzekerden over glucosemeters hebben wij ons beleid op dit punt aangepast en versneld . 
Dat is een belangrijke vorm van invloed . 
Het gaat niet alleen om zeggenschap , maar ook om de vraag of je als verzekeraar in staat bent om aantoonbaar een dialoog te organiseren . 
Dat is een uitdaging die wij willen aangaan en waar we invulling aan geven . 
De heer Oomen : 
De ledeninvloed bij DSW is zeer behoorlijk , want als die er niet was geweest , was ik geen voorzitter van de raad van bestuur meer geweest . 
De leden steunen mij in mijn beleid . 
We doen niet aan collectiviteiten , met kortingen op de premie . 
We doen niet aan budgetpolissen . 
Er is geen antwoord gekomen op de vraag waarom het ineens goedkoper wordt als je verder reist . 
Daar steunen zij me in , maar men moet niet het idee hebben dat de leden een zodanige invloed op het beleid kunnen hebben dat dit ineens verandert . 
Daar ontbreekt de kennis voor . 
We hebben weliswaar een makkelijk vak , maar ook weer niet zo makkelijk dat leden dat zouden kunnen sturen . 
De heer Blankers : 
Ik denk dat het voor mij iets makkelijker is , want Eno is de kleinste zelfstandige zorgverzekeraar van Nederland . 
Wij zijn een coöperatie en we hebben een ledenraad . 
Daar zitten 21 zeer sociaal betrokken mensen uit de regio Deventer in . 
Net als bij mijn buurman benoemen en ontslaan zij de raad van bestuur en de raad van commissarissen . 
Zij keuren het beleid goed . 
Wij zitten echt in een discussie over de vraag hoe je die invloed vooraf met elkaar creëert . 
We hebben dat geprobeerd bij het eerstelijnsbeleid dat wij in onze regio voeren , door dat vooraf te bediscussiëren met de ledenraad . 
Daar krijg je dus input uit . 
Je doet dat ook met het veld en vervolgens ontstaat het beleid . 
Ik vind dat een heel werkbaar model . 
Het gaat om een dialoog met 21 klanten . 
Als je lid bent van de coöperatie , kun je erin komen door te reageren op een advertentie om te solliciteren om lid te worden van de ledenraad . 
Deze heeft een aantal bevoegdheden . 
De crux in de voorstellen van de Minister is dat er wordt gesproken over meer invloed , maar ik vraag me dan af : 
meer ten opzichte van wat ? 
Ik denk dat wij als zelfstandige zorgverzekeraars dat allemaal op een andere manier hebben geregeld . 
Wat voor de een meer zou zijn , zou voor de ander minder kunnen zijn , of omgekeerd . 
Ik heb daar nog geen scherp beeld van . 
De heer Van der Meeren : 
Ook bij CZ hebben wij een ledenraad van 21 mensen , die wij werven via het ledenblad . 
Deze bepaalt zelf wie erin komt . 
Over het algemeen zijn het hoogopgeleide , kritische verzekerden . 
Wij hebben daar plezier van , want de dialoog met de ledenraad bereidt ons voor op de dialoog die wij in de rest van de samenleving te voeren hebben . 
Het gaat wat makkelijker met een relatief bescheiden omvang , met een ledenraad van 21 mensen , dan met 3,4 miljoen verzekerden , maar het helpt ons wel . 
Zij zijn buitengewoon kritisch en zo hoort het ook . 
Ook zij hebben de hoogste bevoegdheden ; om het bestuur en de commissarissen te benoemen en te ontslaan . 
De heer Wenselaar : 
Ik wil er nog twee dingen aan toevoegen . 
Wij hebben ook een ledenraad . 
Net als vier jaar geleden hebben wij nieuwe leden nodig . 
Die gaan wij werven door mensen landelijk en regionaal op te roepen , zoals wij vier jaar geleden ook hebben gedaan . 
Ook in landelijke dagbladen verschijnen dadelijk advertenties waarin we uitleggen wat een ledenraad doet . 
We roepen echt heel veel mensen op : 
ben je verzekerd bij ons , kom in de ledenraad . 
Vier jaar geleden leidde dat tot een enorme respons . 
Die hebben wij nu vermoedelijk weer . 
Wij vinden het heel goed om dat te doen . 
Die ledenraad is actief . 
Ter aanvulling merk ik op dat wij in de praktijk merken dat de leden vooral betrokken willen zijn als het hun zorg raakt , in hun regio en als het over de toekomst gaat . 
Wij hebben in een van onze regio's de afgelopen maand een aantal bijeenkomsten belegd , omdat daar grote veranderingen zijn . 
Dat hebben we samen met de zorgverleners en met de gemeente gedaan . 
Daar zijn meer dan duizend mensen op af gekomen . 
Het effect is enorm , want door die dialoog ontstaat veel begrip . 
Op die manier kun je die veranderingen veel beter met elkaar realiseren . 
Mevrouw Bouwmeester ( PvdA ): Voor de Partij van de Arbeid is het belangrijk dat er wordt samengewerkt in de zorg . 
Samenwerking begint in de spreekkamer , tussen de patiënt en de arts , tussen artsen onderling , maar ook tussen artsen , verzekerden en de zorgverzekeraar . 
Dat is lange tijd niet helemaal goed gegaan . 
Daar komt mijn uitspraak ook vandaan dat ik vind dat jullie een groot legitimiteitsprobleem hebben . 
Als ik hoor wat hier aan tafel wordt gezegd over verbetering , dialoog opzoeken en contact met de verzekerden , vind ik dat een belangrijke positieve stap . 
Mijn vraag gaat over iets wat straks heel erg nodig is voor de verzekerden en de patiënten , namelijk dat er wordt samengewerkt in de regio en dat er wordt gestuurd op een integraal samenhangend aanbod . 
Als een club eerstelijnsmensen samen met de ziekenhuizen een fantastisch idee heeft bedacht , waardoor de kwaliteit wordt verhoogd en waardoor er wordt gewerkt aan substitutie , zou dat gesteund moeten worden door de zorgverzekeraar . 
Zij moeten niet het gevoel hebben dat het wordt tegengewerkt . 
Er ligt een brief met allerlei maatregelen van het kabinet , maar voor een belangrijk deel gaat het om een cultuuromslag in de houding en de manier waarop wordt samengewerkt . 
Ik zou graag willen weten van de heren Van der Meeren en Hoogers op welke manier grote zorgverzekeraars daar stappen in gaan zetten . 
Wat is het effect daarvan , als iedereen in november een polis mag kiezen ? 
Zien we dan allemaal tevreden verzekerden en zorgaanbieders , die zeggen : 
ga door ? 
De heer Van der Meeren : 
Dat hopen we wel , maar het is kort dag . 
CZ is hard bezig om regionale samenwerking te stimuleren en zelfs te organiseren , om mensen uit te dagen om dat te doen en daarin zijn we niet de enigen . 
Dat doen we samen met de collega's van VGZ heel concreet in de regio Eindhoven . 
Dat project heet « Slimmer met zorg » . 
Daarbij proberen huisartsen samen met ziekenhuizen om de samenhang nog beter te maken en daardoor ook wat aan kostenbesparing te doen . 
We doen dat ook uitvoerig in twee regio's in Zuid-Limburg . 
We zijn uitgedaagd om voor heel Zeeland aan de bak te gaan . 
We gaan een aantal verzekerden aanschrijven , niet de usual suspects , maar de inwoners , om te vragen wat zij ervan vinden om samen met de Zeeuwen en de zorgaanbieders te komen tot goede plannen en goede samenhang van zorg . 
We zijn daar heel erg mee bezig . 
Dat lukt niet in heel Nederland . 
Het mooie is dat iedere zorgverzekeraar dat soort stappen zet in regio's die voor hem belangrijk zijn . 
Dat lukt ook niet in één jaar , want dat is ongelofelijk complex , maar er worden echt goede stappen gemaakt . 
Het is mooi dat aanbieders in de regio elkaar wat vaker tegenkomen dan gebruikelijk en minder langs elkaar heen werken . 
Dat helpt al geweldig . 
De heer Hoogers : 
Over het eerste punt ben ik het eens met de heer Van der Meeren . 
November dit jaar is wel wat kort dag om het Malieveld vol met supporters te krijgen op dit gebied . 
De lijn is volstrekt helder . 
De voorbeelden zijn tastbaar . 
In ons geval zie ik ook dat er heel nadrukkelijk samenwerking ontstaat en met gemeenten bij de ontwikkeling van de wijk . 
Deze wordt ook gezamenlijke gepresenteerd op bijeenkomsten . 
In ons geval zie je die wijkaanpak in gebieden rond Nijkerk en onder Utrecht . 
Het vraagt wel enige doorlooptijd om dat voor elkaar te krijgen . 
Het gaat niet om het veranderen van regels , maar om samenwerking en dat is verandering van gedrag . 
Het vraagt wel wat jaren consistent doorzetten om dat voor elkaar te krijgen . 
Aanvullend daaraan hebben wij een keuze gemaakt bij ons inkoopbeleid . 
Hierbij maak ik alle collega's een compliment . 
Uit het politieke debat van de afgelopen maanden kwam naar voren dat zorgverzekeraars op 1 april moeten publiceren wat het inkoopbeleid is . 
Zonder dat dit tot regelgeving heeft geleid , heeft deze vraag ertoe geleid dat iedereen op 1 april het inkoopbeleid heeft gepubliceerd . 
Bij ons staat daar de stap in om te komen tot een meer geïntegreerde aanpak , regionaal , over segmenten heen . 
We hebben als eerste stap de keuze gemaakt voor een aantal thema 's , onder andere rond dialyse en pro life , ons christelijke zorgmerk . 
Op die manier wordt er meer geïntegreerd gekeken naar samenwerking in plaats van een segmentaanpak . 
Die stap hebben we gezet en die voeren we ook door in onze organisatie . 
Die lijn is er . 
Als u ons drie jaar geeft om het Malieveld vol te krijgen , dan ga ik die uitdaging wel aan . 
De heer Blankers : 
U vraagt eigenlijk aan verzekeraars om goed samen te werken . 
Dat gebeurt op vele terreinen , maar we zouden ook eens moeten kijken naar de opstelling van de ACM , denk ik . 
Ik noem de twee laatste voorbeelden . 
Bij de spoedeisende hulp probeerden verzekeraars iets te creëren wat u vraagt , waarbij de ACM aangaf dat wij dat eigenlijk niet mochten doen . 
Hetzelfde speelt bij protonen . 
Dat was ook een gevoelig onderwerp . 
Eigenlijk botst dat met uw vraag , niet op alle terreinen , maar wel soms . 
De voorzitter : 
Dank u wel voor deze toevoeging . 
Wij hebben nog een paar minuten , dus er is nog ruimte voor een vraag van een collega , voordat deze ronde klaar is . 
Misschien is er dan bij een ander blokje nog vijf minuten over waarin een andere collega een vraag kan stellen . 
Ik kijk even of er nog iemand een dringende vraag heeft . 
De heer Rutte ( VVD ): Ik pretendeer niet dat ik belangrijkere vragen heb dan mijn collega 's , maar ik hoop een vraag te stellen die ook iets doet voor de volgende blokjes die we vandaag krijgen . 
Ik hoorde de heer Hoogers zeggen dat de verzekeraars binnen de huidige regelgeving wel degelijk allerhande afspraken kunnen maken , bijvoorbeeld met huisartsen , en dat zij dat ook gaan doen . 
Ik zie de heer Van der Meeren en de heer Wetselaar knikken . 
Ik wil graag weten waarom dat nog niet is gebeurd , waarom dat tot heel veel onvrede heeft geleid en welke stappen er dit jaar worden gezet om die onvrede weg te nemen . 
Dat kan misschien heel kort , want we hebben niet veel tijd , maar daar gaan we het later vandaag vast nog over hebben . 
De heer Van der Meeren : 
We hebben recentelijk hier vlakbij , in perscentrum Nieuwspoort , een bijeenkomst gehad met huisartsen over dit punt . 
Ik heb begrepen dat huisartsen doordat de ACM niet al te lang geleden een keer een inval heeft gedaan , ongelooflijk voorzichtig zijn geworden . 
Ik heb hen ook gezegd : 
als wij samen willen werken aan iets en u bent niet bang voor de mogelijke consequenties , dan ben ik bereid om met u een proefproces aan te gaan . 
CZ betaalt dan de kosten van de advocaat , want we moeten uitgezocht hebben wat er kan en we moeten over die angst heen . 
Er kan werkelijk veel meer . 
Daar moeten we met elkaar over gaan praten . 
We moeten het gewoon gaan doen . 
De voorzitter : 
Ik dank u allen zeer namens de commissie voor de position papers en voor uw aanwezigheid vandaag . 
Het volgende blokje gaat over waar de zorg om draait : 
patiënten en cliënten . 
We gaan verder met het blokje over patiënten , cliënten en consumentenverenigingen , de belanghebbers van degenen over wie de zorg uiteindelijk gaat . 
Ik geef u zo meteen allemaal het woord om in maximaal drie minuten kort uw position paper toe te lichten en dan is de ronde van de Kamer . 
Mevrouw Hempenius : 
Voorzitter . 
Dank voor de uitnodiging . 
« Kwaliteit loont » gaat pas echt werken als zorg toegankelijk en betaalbaar is voor mensen en als de financiering van de zorg gebaseerd is op het resultaat dat je ermee wilt bereiken . 
Dat is dan passende zorg die aansluit op het leven van mensen . 
Gisteren had ik het voorrecht bij de Paul Cremerslezing te zijn , waar Machteld Huber een inleiding hield . 
Zij gaat uit van een definitie van positieve gezondheid , het dynamische vermogen van mensen om zich aan te passen en zelf regie te voeren over hun welbevinden . 
Als je vanuit deze definitie kijkt naar « Kwaliteit loont » , gaat het niet alleen over kwaliteitseisen , aanbod opschroeven of verscherpte kwaliteitsregels en toezicht , maar het gaat veel meer over eigen regie en aansluiten bij ervaringen van cliënten . 
Ervaringen van mensen moeten leidend zijn . 
Het moet gaan over de uitkomsten van de zorg . 
Anders gezegd : 
juist maatwerk is een kwaliteitskenmerk dat terug zou moeten komen in de zorginkoop . 
Het gaat hierbij niet alleen om behandeling , maar ook om preventie en het ontwikkelen van gezondheidsvaardigheden . 
Om hier invulling aan te geven bij de zorginkoop moet het ook gaan over het gesprek ; samen kunnen beslissen , goede informatie over behandelingen en over alternatieven , goede informatie over kwaliteit , substitutie van de tweede naar de eerste lijn , samenwerking tussen disciplines , tussen cure en care , maar vooral ook in verbinding met het sociale domein . 
Om kwaliteit en positieve gezondheid goed te laten werken zijn de volgende vijf punten noodzakelijk : 
− introduceer geen polissen met een laag eigen risico , als je kiest voor een geselecteerde zorgaanbieder , want dit zet de solidariteit onder druk ; − financiering moet eenvoudiger en begrijpelijker ; stop met het rondpompen van nominale premie , zorgtoeslag , hoger eigen risico , want mensen snappen het niet ; − maak overstappen makkelijker , juist ook voor chronisch zieken of mensen met een beperking , in het bijzonder voor de collectieve gemeentepolissen , want daarbij zijn er nog wel lastige stappen ; − verbeter het risicovereveningsmodel . 
Wanneer chronisch zieken voorspelbaar winstgevend in het risicovereveningsmodel komen te zitten , denken wij dat je goede zorginkoop gaat krijgen , en dat is heel belangrijk . 
− verbeter de medezeggenschap van de cliënt bij het vooraf meedenken over zorginkoop en over beleid en bij het kijken of kwaliteit van beleid wordt gehaald . 
Ik rond af . 
Nu de trend in de langdurige zorg is dat deze zich richt op de wijk en op het langer thuiswonen van mensen , is ook in de cure een verandering noodzakelijk . 
Wij denken graag mee over de manier waarop ook in de cure gekanteld gedacht kan worden . 
Voor onze achterban is dit van groot belang . 
Zij willen geen ingewikkelde polisvoorwaarden , geen ingewikkeld contracteerbeleid , geen lokettisme , geen aanbodgestuurde zorg , geen schotten in de zorg , maar zij willen geïntegreerde , passende zorg en ondersteuning die hen in staat stelt om zo zelfstandig mogelijk te leven en om mee te doen . 
Mevrouw Wind : 
Voorzitter . 
Ik zal een aantal andere punten aanstippen dan mevrouw Hempenius zojuist heeft gedaan . 
In ons idee kraakt en schuurt het binnen het stelsel . 
Dat heeft erg veel te maken met de vertrouwensvraag . 
Vertrouwen heeft altijd veel te maken met transparantie , zicht op wat mensen , instanties en instituties doen . 
Wat mensen zien dat er op dit moment gebeurt , geeft weinig vertrouwen . 
Daarom is het goed dat deze brief is verschenen , maar het is ook goed om breder te kijken . 
Zonder informatie is keuzevrijheid een tamelijk loos begrip . 
Er staat het nodige over in de brief en dat steun ik . 
We hechten er wel aan dat er ook heel goed wordt gekeken naar praktijkvariatie . 
Iedereen weet dat de verschillen heel groot zijn . 
Iedereen weet dat in gebieden waar leegloop is , waar net nog even een extra ziekenhuis of een zelfstandige kliniek is neergezet , opeens het aantal spataderen en ooglidcorrecties bovenmatig stijgt . 
We weten dat dit ook bij andere zaken zo is . 
Ik hecht er enorm aan dat die praktijkvariatie goed bekeken wordt . 
Wij zijn daar met de Orde van Medisch Specialisten volop mee bezig . 
Ik krijg heel vaak tegengeworpen dat de cijfers niet kloppen . 
Dat ben ik een beetje zat . 
Het zijn de cijfers op grond waarvan gedeclareerd wordt , dus òf ze kloppen òf we hebben een veel groter probleem . 
Ik zou ook graag steun van de Kamer krijgen om die praktijkvariatie flink onder de loep te nemen , omdat we daarmee grote stappen kunnen zetten . 
Anderen zullen ook nog wat zeggen over het kapmes in het polisoerwoud . 
Natuurlijk moeten mensen keuzevrijheid hebben , dat staat als een paal boven water . 
Maar keuze uit zoveel soorten polissen dat je de weg kwijtraakt , dat is naar ons idee geen keuzevrijheid . 
Ik vind de betrokkenheid van mensen bij de zorg heel belangrijk . 
Naar mijn idee zit die betrokkenheid niet in ledenraden waarvoor je jezelf kunt aanmelden , terwijl je geen achterban hebt , en waarbij je twee keer per jaar bij de bestuurder langs mag komen en een goed gesprek hebt . 
Wij zijn niet tegen contacten met mensen zonder achterban , maar dan moet het massa hebben , dus door panels , social media , grote aantallen . 
Het voorbeeld van rond de twintig mensen die twee keer per jaar langskomen , vind ik een heel merkwaardige vorm van democratie , want volgens mij is dat geen democratie . 
Wij zijn aan het zoeken naar mogelijkheden voor regiocollectiviteiten . 
Dat is wat anders dan regiopolissen . 
We zijn de gesprekken volop aan het voeren . 
We komen daarmee ook graag bij de Kamer . 
Dan gaat het om twee dingen : 
wat past er bij deze regio , zodat je kunt komen tot langjarige contracten en afstemming van cure en care in het sociale domein , maar het gaat ook om de inspraak . 
We komen daarmee , maar ik meld dit alvast , omdat ik de Kamer vraag om daar vooral ruimte voor te houden . 
Solidariteit is natuurlijk de basis . 
Zonder solidariteit geen goed systeem . 
Risicoverevening is daarbij superbelangrijk . 
Een aantal collega's gaat daar wat over zeggen . 
Ik wil nog graag een opmerking maken over de rol van de ACM . 
Voor vertrouwen in de zorg heb je instituties nodig die dat vertrouwen ook ondersteunen . 
Ik denk dat wij ons met u verbaasd hebben over het gemak waarmee de ene na de andere fusie wordt goedgekeurd . 
Wij hebben een poging gedaan om de rechter te vragen om eens inhoudelijk te toetsen . 
De ACM heeft echt heel erg zijn best gedaan en is erin geslaagd om op basis van statuten een mogelijkheid te vinden om te zeggen dat de NPCF daar niet over gaat . 
Daardoor is die inhoudelijke toetsing niet mogelijk gemaakt . 
Ik denk dat het echt in het belang is van patiënten , ook weer in het licht van het rapport van de NZa van vanmorgen over een enorme kostenstijging , om met elkaar te kijken hoe we die toetsing beter kunnen doen . 
Als het u niet lukt en als het ons niet lukt , dan is er voor ons samen werk aan de winkel . 
Mevrouw Wiegman : 
Voorzitter . 
Goed om hier weer te zijn . 
Bedankt voor de uitnodiging . 
Toen ik een uitnodiging kreeg om namens de NPV een bijdrage te leveren aan dit rondetafelgesprek , heb ik eerlijk gezegd even moeten nadenken , want de NPV richt zich op medisch-ethische vraagstukken . 
Uiteraard zijn er bij elk aspect van de zorg ethische vragen te stellen , want ethiek gaat over goed handelen , maar de NPV richt zich niet zozeer op de technische kanten van het functioneren van het zorgstelsel . 
Thema's als toegankelijkheid , betaalbaarheid en transparantie van de zorg komen aan de orde in NPCF-verband , de koepelorganisatie waar de NPV ook lid van is en die vandaag een uitstekende bijdrage levert , mede namens de NPV . 
De reden waarom ik hier vandaag wel ben , is om enkele andere accenten te leggen , te midden van de technische discussies van vandaag . 
Ik besef overigens dat deze discussies nodig zijn . 
Een zorgstelsel zoals we in Nederland kennen , waar veel geld in omgaat , dat solidair via premies gefinancierd wordt en waar complexe , medisch hoogwaardige zorg wordt verleend , daarover moet je met elkaar goede afspraken maken . 
Het systeem moet kloppen en de wetgeving moet deugen . 
Maar laten we bij dit alles niet vergeten waar het in de zorg uiteindelijk om draait : 
de patiënt en zijn zorgrelaties , de relaties met zijn mantelzorger en zijn zorgverlener . 
Dat geeft de zorg een heel eigen karakter . 
Dat maakt dat de zorg niet enkel in de waarde van geld , kosten en opbrengsten is te vertalen . 
De waarde van zorg kent een hoog immaterieel gehalte , denk aan aspecten als aandacht , betrokkenheid , verantwoordelijkheid en liefde . 
Dat zijn waarden die niet in harde euro's of kwaliteitsnormen zijn uit te drukken . 
Daarom is mijn eerste punt : 
kwaliteit loont in de zorgrelatie . 
Als het gaat om kwaliteit , benadrukt de NPV de kwaliteit van de zorgrelatie , zorgzaamheid , menslievende zorg . 
Patiënten moeten zich gezien voelen en aandacht of erkenning ervaren in zorgsituaties . 
Daarom mijn oproep : 
faciliteer en investeer in de relatie patiënt-zorgverlener . 
Dat leidt tot passende zorg en dat komt de kwaliteit ten goede . 
Mijn tweede punt is dat een groot aantal patiënten kwetsbaar is . 
We zijn vaak geneigd uit te gaan van de goed geïnformeerde en mondige patiënt , die weet wat hij wil , welke zorgverzekeraar , welke polis , welke zorgverlener , welke behandelingen wel of niet , welke zorginstelling , et cetera . 
In een groot aantal gevallen gaat het echter om patiënten die zich overvallen voelen door hun kwetsbare en zorgelijke gezondheid . 
Ze kunnen daardoor verward zijn . 
Hun sociale netwerk is lang niet altijd in staat een goed vangnet en goede ondersteuning te verlenen . 
Kwetsbaarheid tonen en zorg vragen zijn we verleerd in een samenleving waarin het vooral draait om economische zelfstandigheid en zelfredzaamheid . 
Daarom mijn oproep : 
faciliteer en investeer in sociale netwerken , niet enkel in Wmo-verband , maar ook – en misschien moet ik vandaag wel zeggen : 
vooral – in de curatieve zorg . 
Mijn derde en laatste punt is de oproep om aandacht te geven aan zingeving en levensvragen . 
Voor de palliatieve zorg geldt een prachtige definitie van de Wereldgezondheidsorganisatie . 
Deze zegt dat het in de zorg niet alleen moet gaan om medisch-lichamelijke zorg , maar ook om psychosociale en spirituele zorg , niet losstaand van elkaar , maar geïntegreerd . 
Eigenlijk zou dit niet alleen moeten gelden voor de palliatieve zorg , maar voor de gehele zorg . 
Het baart de NPV zorgen dat steeds meer geestelijke verzorging door zorginstellingen wordt wegbezuinigd , juist nu de verlegenheid rond zingeving en levensvragen groot is . 
Voor we het weten zijn we druk in de weer met richtlijnen en protocollen ten behoeve van kwaliteit , betaalbaarheid en transparantie , waarbij we de vraag naar zin en betekenis van de zorg overslaan . 
Daarom mijn oproep : 
investeer in geestelijke verzorging , ook in de thuissituatie , nu veel chronische zorg vanuit de eerstelijn of poliklinisch geboden wordt . 
Mevrouw Ter Avest : 
Dank u wel voor de uitnodiging . 
Wij werden blij van de titel « Kwaliteit loont » , want wij geloven ook dat kwaliteit loont . 
Wij vinden het heel belangrijk dat er wordt geïnvesteerd in kwaliteit van de behandeling . 
Een vroege diagnose heeft tot gevolg dat mensen niet zo lang in het zorgcircuit terecht komen , maar dat zij sneller behandeling krijgen , dus wij denken dat deze ook kan leiden tot kostenbesparing . 
Wij geloven in trajecten als zelfmanagement en herstel en wij denken dat de brief daarbij een ondersteuning is . 
Wij willen wel benadrukken dat dit in de ggz voortvarend wordt opgepakt . 
In de brief zit de suggestie dat de ggz achter loopt , maar we zijn daar druk mee bezig met het netwerk kwaliteitsontwikkeling . 
Wat ons opviel is dat de brief wel gaat over kwaliteit loont , maar dat eruit naar voren komt dat het vooral gaat om transparantie . 
Wij vinden transparantie wel wat anders . 
Tegelijkertijd steunen wij wel een beleid van transparantie . 
Wij vinden het ook belangrijk dat er informatie beschikbaar komt over de effectiviteit van behandeling , over dwang en drang , over wachtlijsten , over klanttevredenheid . 
Daar werken wij nu ook aan , samen met de Stichting Benchmark GGZ ( SBG ) en de zorgverzekeraars . 
Wij willen ook wel aandacht vragen voor de keerzijde van transparantie , namelijk de privacy van patiënten . 
In hoeverre hebben patiënten nog het recht om niet in het circus van transparantie terecht te komen ? 
Kan men weigeren om de diagnose op de factuur te zetten of om de Routine Outcome Monitoring , de ROM-gegevens , naar de SBG te laten doorgaan ? 
Wij horen nu heel vaak dat patiënten dit niet eens weten , dus dat zij wel een vragenlijst invullen , maar dat zij niet weten dat die wordt doorgesluisd naar een grote databank . 
Wij willen ook benadrukken dat het ontzettend belangrijk is om de privacy te bewaken . 
Als het gaat om transparantie van aanbieders , kan er nog veel verbeterd worden . 
Dat vinden wij goed , maar wij missen eigenlijk de transparantie van de zorgverzekeraars . 
Wat ons betreft zou die veel meer nadruk mogen krijgen . 
Tijdens de vorige rondetafelconferentie zei ik al dat patiënten de weg kwijtraken in het woud van polissen en dat de zorginkoop van verzekeraars eigenlijk niet transparant is . 
Het is goed dat het zorginkoopbeleid vanaf 1 april zichtbaar is , maar dat zegt nog niet dat je dan ook weet welke goede zorg wordt ingekocht en waar verzekeraars op kiezen . 
De Minister kiest voor patiënteninbreng door middel van panels . 
Wij vinden dat ook geen democratische en transparante methode , net als Wilna Wind van de NPCF . 
Wij willen veel meer inzet op de inbreng van cliëntenraden en van regionale cliëntenorganisaties . 
Zij kennen de regio en de gemeente goed . 
Zij hebben een positie om met beide partijen in gesprek te gaan , waardoor je een veel breder kader krijgt dan alleen maar de zorg en de Zorgverzekeringswet . 
Wij zijn ook met VGZ bezig om een project te starten met cliëntenraden in de ggz . 
Wij maken ons wel zorgen over het eigen risico dat wordt geïntroduceerd , omdat wij denken dat een groot deel van onze achterban zal kiezen voor een laag risico , terwijl veel mensen een heel complexe problematiek hebben , waarbij je juist zou moeten kiezen voor specialistische zorg . 
Daar zit een spanningsveld . 
Ook horen wij vaak dat mensen met een laag inkomen lang bij de POH-GGZ blijven hangen , omdat dat eigen risico ook een drempel is . 
Men wil dat eigenlijk liever niet betalen , dus soms blijven complexe problemen bij heel lichte zorg hangen . 
Dat vinden wij ook een zorgpunt . 
In de brief staat wel iets over de kwaliteit van het zorgaanbod dat moet worden ingekocht , maar wij missen het volume van het zorgaanbod . 
Wij vinden het heel belangrijk dat er ook een visie komt op welk volume aan ggz en ambulante zorg er in de regio nodig is om de patiëntengroepen goed te kunnen opvangen . 
Wij willen eigenlijk dat hierover veel meer regionale afspraken worden gemaakt . 
Dan zouden we minder te maken hebben met wachtlijsten te maken krijgen , zoals we nu horen , of met patiënten met ernstige problemen die in de thuissituatie niet de zorg krijgen die zij nodig hebben . 
Uit onze meldacties blijkt dat dit wel voorkomt . 
Het belangrijkste punt is dat « Kwaliteit loont » heel erg gaat over de zorg in het kader van de Zorgverzekeringswet . 
Wij zouden de uitspraak willen verbreden naar « Kwaliteit van leven loont » . 
Dat is ons uitgangspunt . 
Wij missen eigenlijk een brede maatschappelijke agenda van de Minister . 
Het gaat heel erg over zorg , terwijl je juist zou moeten zeggen dat het over zorg en maatschappelijke ondersteuning moet gaan . 
De gemeenten moeten samenwerken met verzekeraars , dus dat gaat weer over het regionale aanbod . 
Het gaat daarbij om investeringen in inloophuizen , zelfhulpgroepen en lotgenotencontact . 
De heer Combée : 
Dank voor de uitnodiging om hier een reactie te geven . 
Ons zorgstelsel leunt zwaar op de gedachte dat marktwerking leidt tot meer efficiency en ook tot betere , passende keuzen voor consumenten . 
In dat licht is het best verontrustend om vast te stellen dat van alle markten die wij als Consumentenbond overzien , er geen zo weinig transparant is in prijs , kwaliteit en aanbod als de zorgmarkt . 
Dat geldt zowel voor de markt van het zorgaanbod zelf als voor de markt van de zorgverzekeringen . 
In de driehoek van zorgaanbieders , zorgverzekeringen en patiënten / consumenten zie je dat de grootste dynamiek plaatsvindt tussen zorgverzekeraars en zorgaanbieders en veel minder bij degenen die uiteindelijk de keuze moeten maken , te weten de patiënten of de zorgconsumenten zelf . 
Het is nagenoeg onmogelijk om op basis van objectieve criteria een zorgaanbieder te kiezen op kwaliteit of prijs . 
Daarvoor is transparantie noodzakelijk . 
Daarom is het heel belangrijk dat de Minister daar grote prioriteit aan geeft . 
Wie terugkijkt op de afgelopen tien jaar , toen het ook al prioriteit had , ziet dat er in de afgelopen tien jaar uitermate karige vorderingen zijn gemaakt . 
Ik heb daarvan geleerd dat het bereiken van verdere transparantie niet vanzelf gaat . 
Dat gebeurt echt alleen onder zeer grote politieke druk , met afdwingbare middelen , zodat die transparantie er ook komt . 
Het is ook van belang dat die transparantie moet gaan om uitkomstindicatoren en preferenties van patiënten / consumenten zelf . 
Heel veel indicatoren die tot nu toe worden opgeleverd , zijn naar mijn mening heel procesmatig ; is die voorziening aanwezig , is die procedure aanwezig , is dat interdisciplinair overleg aanwezig . 
Dat is allemaal heel goed , maar daar kan een patiënt of een consument die een zorgaanbieder wil kiezen , weinig van leren . 
Ik geloof dat die uitkomstindicatoren er alleen maar met een politieke verplichting zullen komen . 
Het is lastig om de juiste zorgverzekeraar te kiezen . 
Het basispakket is wettelijk vastgelegd . 
Dat is één ding , zou je zeggen . 
Er zijn al 100 varianten . 
Met de aanvullende verzekering erbij zijn dat er meer dan 1.300 . 
Dat is geen extra keuze , maar dat maakt het moeilijker voor consumenten om te kiezen . 
Je ziet ook dat consumenten steeds grotere drempels ervaren om van zorgverzekeraar te switchen , omdat zij het aanbod niet overzien of omdat ze bang zijn dat ze niet geaccepteerd worden voor de aanvullende verzekering . 
Ook dat remt de positie van consumenten . 
In het kader van de transparantie van zorginkoop is het goed dat er nu documenten worden gepubliceerd waarin verzekeraars verantwoording afleggen over wat zij van plan zijn . 
Ik heb er een paar gezien . 
Dat zijn geweldige documenten , van soms honderden pagina 's . 
Daarin staat een visie op hoe zij er tegenaan kijken . 
Dat vind ik nuttig , maar het geeft de consument heel weinig richting waarom een aanbieder wel of niet gecontracteerd is . 
Het valt mij ook op dat de angel die in die documenten zit , er niet echt uit wordt gehaald . 
Niemand zal het oneens zijn met het tegengaan van onterechte doorverwijzingen of met ervoor zorgen dat de zorg doelmatig is . 
Als dat er staat , denkt iedereen : 
dat is een goed stukje tekst , daar ben ik het helemaal mee eens . 
Wat er niet staat , is hoe daar uitvoering aan wordt gegeven . 
Dat is bijvoorbeeld dat er een bonus aan huisartsen wordt gegeven om minder door te verwijzen of dat er volumeplafonds worden gemaakt bij bepaalde behandelingen . 
Daar is natuurlijk wel degelijk iets tegen te zeggen , maar dat haal je niet uit die documenten . 
Ik vraag me af of zij wel inzicht geven in de werkelijke keuzen waar het om gaat . 
Mevrouw Vogeler : 
Heel veel dank voor de uitnodiging , te meer omdat het pgb binnen de Zorgverzekeringswet geen groot deel is . 
Ik ben blij dat ik er toch een aantal zaken over kan meegeven . 
Kwaliteit , doelmatigheid en toegankelijkheid kunnen eigenlijk niet los worden gezien van de persoon die de zorg nodig heeft . 
Het gaat om diens leven . 
Daar moet de zorg een ondersteunende plaats in krijgen . 
Kwaliteit loont , ja , maar alleen als de zorg werkelijk een waardevolle bijdrage vormt voor de kwaliteit van leven van die mensen . 
Dit betekent dat kwaliteit niet alleen bepaald kan worden door professionals en bij de inkoop door verzekeraars , maar dat juist de mens die een beperking heeft , daarin een belangrijke rol moet hebben . 
Binnen het pgb kopen budgethouders zelf hun zorg in . 
Zij maken zelf keuzes over de kwaliteit en de prijs die daarbij hoort . 
Dit doen zij vanuit het idee : 
hoe kunnen wij met die zorg een bepaalde rol blijven spelen in de maatschappij , hoe kunnen wij met die zorg de beste kwaliteit halen uit het leven . 
Ik denk dat dit een belangrijk onderdeel is . 
Het moet niet alleen maar gaan om kwaliteit van zorg , maar inderdaad om de kwaliteit van het leven . 
Dat is waar het in essentie om gaat bij zorg . 
De zorgverzekeraars moeten bij het pgb-Zvw dan ook niet op de plaats gaan zitten van de budgethouder , door verschillende eisen of beperkingen op te stellen die geen bijdrage leveren voor mensen die zorg nodig hebben . 
Inkoop bij pgb behoort aan de budgethouder . 
Die koopt de zorg in en blijkt dit ook nog eens zeer doelmatig te kunnen doen . 
In het rapport van de NZa over het pgb is laatst duidelijk geworden dat bijna 80 % van het pgb bestaat uit zorg die niet is ingekocht , die niet georganiseerd kan worden in natura . 
Dat is best veel . 
Dat betekent dat het pgb een onlosmakelijk onderdeel is geworden van de zorg . 
We kunnen echt niet zonder . 
Tegelijkertijd wil ik benadrukken dat het heel belangrijk blijft om verzekeraars uit te dagen om die zorg wel in te kopen . 
Uiteindelijk moet de keuze niet zijn dat er niets is of een pgb . 
Er moet een bewuste keuze mogelijk zijn tussen zorg in natura of een pgb . 
Dat betekent dat het pgb nog steeds een heel innovatieve prikkel geeft , zowel naar de zorgaanbieders als naar ik hoop naar de zorgverzekeraars , zodat zij zien dat bepaalde delen van de zorg nog steeds witte vlekken zijn . 
Belangrijk is – dat staat in mijn position paper – dat het wetsvoorstel ter verankering van het pgb in de Zvw er nu snel komt . 
Zeker , maar ik vraag er daarbij ook aandacht voor dat het pgb dan ook een volwaardige keuze mag zijn , net als in de andere wetten . 
Om de zorg goed in te kopen , is het voor zorgconsumenten , patiënten en budgethouders van enorm belang dat er informatie is . 
Velen voor mij hebben dat al aangegeven . 
Het is belangrijk dat die informatie , zowel over de verzekeraars als over de aanbieders , er komt . 
Laat er daarbij dan ook voldoende aandacht zijn voor de kleine zorgaanbieders en voor informatie die zorggebruikers geven over die aanbieders . 
Ik denk dat daarin nog meer geïnvesteerd moet worden , want we zien dat de investeringen die daarin zijn gedaan , zeker de moeite waard zijn geweest . 
De heer Voermans : 
Voorzitter . 
Dank voor de uitnodiging . 
Ik geef eerst de visie van DVN op goede zorg . 
Heel belangrijk vinden wij dat voor de 1 miljoen mensen met diabetes in Nederland die wij denken te vertegenwoordigen , goede zorg vooral bestaat uit de waarde van aandacht voor en de individuele behoeften van iedere patiënt . 
Er dient daarom voldoende tijd te zijn voor contact . 
Ik heb het dan niet over de individuele zorgaanbieders . 
Heel veel van de zorg voor diabetespatiënten wordt in teams geleverd . 
Het betekent dat er voldoende tijd moet zijn voor de contacten tussen behandelteam en patiënt . 
Tevens kunnen wij via onderzoek inmiddels aantonen dat , als er een goede balans is tussen aandacht voor de prijs en de door mij genoemde waarden , dit leidt tot betere zorg , wat bewijsbaar effectiever is . 
Wij concluderen daarom als DVN dat goede zorg begint in de spreekkamer , in het gesprek tussen zorgverlener en patiënt . 
Dat is de kernrelatie van de zorg . 
Die dient door de zorgverzekeraars gefaciliteerd en gestimuleerd te worden . 
Dan kom ik expliciet uit bij de gevoelige balans die er in de driehoek hoort te zijn tussen zorgvrager , zorgaanbieder en zorgverzekeraar . 
Wanneer wij ons concentreren op de notitie van de Minister , loop ik kort de vier kernpunten langs zoals wij die herkennen . 
DVN vindt dat bij het vaststellen van de kwaliteit met nadruk de mening van de patiëntenvereniging een doorslaggevende factor dient te zijn . 
Zorg draait immers om de patiënt . 
Op zich lijkt de mogelijkheid dat het eigen risico voor diabetespatiënten wordt verlaagd aantrekkelijk , maar dat kan alleen wanneer er daadwerkelijk sprake van is dat aan de kwaliteit van de ingekochte en geleverde persoonsgerichte zorg – dat heb ik in mijn position paper uitgedrukt in een vijftal kernpunten – niet wordt getornd . 
Anders is de put gedempt voordat het kalf verdronken is . 
Wij ondersteunen de versterking van de positie van verzekerden . 
We zijn enthousiast over het voornemen om het inzicht in kwaliteit en inhoud van de polissen te vergroten . 
Wij willen daaraan graag als DVN een bijdrage leveren . 
Als u goed geïnformeerd bent , weet u dat wij in gesprek zijn met meerdere grotere en kleinere verzekeraars , waarbij wij nadrukkelijk zorginkoop als breekijzer gebruiken voor goede afspraken . 
Wij maken die afspraken niet alleen aan de voorkant , wij toetsen de uitkomsten van die afspraken nadrukkelijk in de zorggroepen . 
Daarbij hebben wij zorgkwaliteitsadviseurs , die de helpende hand bieden en op termijn misschien wel voorzichtig zullen gaan monitoren . 
Wat verhoging van de kwaliteit van het zorgaanbod betreft , een derde pijler uit de brief van de Minister , zijn wij voorstander van het vergroten van inzicht in de kwaliteit van de zorg door de zorgverleners . 
Maar wij beschouwen dat niet expliciet als het primaat van de zorgverzekeraars . 
Over evenwicht in de sector heb ik daarnet al het nodige opgemerkt : 
wij volgen en sturen waar wij kunnen naar een echte balans in die driehoek . 
Op dit moment is die driehoek verstoord , wat leidt tot een gebrek aan vertrouwen , waarover mevrouw Dijkstra het vanochtend expliciet had . 
Wij hopen dat dat hersteld wordt . 
Wij denken niet dat uitsluitend deze brief daartoe zal leiden , maar ik denk wel dat wij razendsnel met de drie participanten moeten zorgen dat het vertrouwen terugkomt . 
Persoonsgerichte zorg is van groot belang . 
Wij voegen heel graag de daad bij het woord . 
Wij vragen niet alleen , wij bieden ook heel graag onze kennis , ervaring en mensen aan om deze verbeterslag met elkaar te gaan maken . 
Mevrouw Bruins Slot ( CDA ): Voorzitter . 
Dank voor uw aller komst . 
Het is interessant om al uw invalshoeken te horen en om die weg te zetten tegen de wijze waarop de Minister van VWS destijds het plan verkocht . 
Een van de belangrijkste punten is dat verlaging van het eigen risico de beste mogelijkheid is om de kwaliteit van de zorg te verbeteren . 
Maar daar worden door diverse genodigden toch nog wel wat vraagtekens bij gezet . 
Mijn vraag aan mevrouw Hempenius en mevrouw Ter Avest is of er al is nagedacht over hoe het misschien wel kan . 
En als dat nog niet is gebeurd , wil ik weten wat er vooral níet moet worden gedaan . 
Mevrouw Hempenius : 
Wij denken dat het geen goed idee is . 
Wij zien dat chronisch zieken vaak een lager inkomen hebben . 
Ze kiezen dan voor een lager eigen risico , waarmee impliciet hun vrije artsenkeuze wordt beperkt . 
Je zet de solidariteit tussen arm en rijk en ziek en gezond onder druk . 
Dat zou je los moeten koppelen van een financieel sturingsinstrument . 
Wat op dat punt wordt voorgesteld , vinden wij geen goed idee . 
Wat is het alternatief ? 
Dat is inkopen vanuit het positieve gezondheidsidee van Huber . 
Verder denken wij aan substitutie van de tweede naar de eerste lijn en van de eerste lijn naar de nulde lijn . 
Die zul je verder integraal moeten gaan inzetten . 
Daar zul je je winst moeten halen . 
Haal je winst in de zorginkoop , ga daarbij uit van integrale zorg voor mensen , zo dicht mogelijk in de buurt en gebruik geen financiële instrumenten in het eigen risico . 
Het liefst zien we ook nog vereenvoudiging van de premie ; het wordt te ingewikkeld voor mensen . 
Mevrouw Ter Avest : 
Ik sluit me aan bij mevrouw Hempenius . 
Er moet altijd kunnen worden gekozen voor een naturapolis of voor een restitutiepolis . 
In de naturapolis kunnen de verzekeraars de zorginkoop zo goed mogelijk doen en transparant laten zijn . 
Maar met de prikkel in het eigen risico komt de solidariteit onder druk te staan met mensen die minder geld tot hun beschikking hebben . 
Mevrouw Leijten ( SP ): Sommigen hier aan tafel hebben met succes actie gevoerd tegen het verlies van de vrije artsenkeuze en sommigen niet . 
Sommigen hebben het verlies van de vrije artsenkeuze zelfs onderschreven . 
Er ligt nu een nieuw plan . 
Bij het uitleggen daarvan zei de Minister : 
we gaan gewoon chronisch zieken rendabel maken . 
Want dat is immers waar de zorgverzekeraars naar kijken : 
het rendabel zijn van patiënten . 
Je ziet allerlei effecten die ik niet positief vind , zoals budgetpolis en premiedifferentiatie . 
Dat komt natuurlijk voort uit het binnenhalen van de meest rendabele patiënten . 
Nu is er een tegenplan : 
we gaan de chronisch zieken en de ouderen de meest rendabelen in het stelsel maken . 
Ik wil graag de reactie van in ieder geval de heer Combée horen op de vraag of dit in het werken van markten zoals hij dat ziet bijdraagt aan een wat evenwichtiger positie van de patiënt . 
Ook aan mevrouw Ter Avest en mevrouw Hempenius vraag ik een reactie . 
Zij voerden actie tegen het verlies van de vrije artsenkeuze . 
De heer Combée : 
Wij waren een van de partijen in de coalitie tegen het verlies van de vrije artsenkeuze . 
Wij waren dus zeer verheugd om te merken dat pas in allerlaatste instantie dat voorstel sneuvelde . 
Maar daarmee zijn nog niet alle problemen opgelost . 
Want het hinderpaalprincipe zoals dat nu wordt uitgevoerd , beperkt natuurlijk wel degelijk de vrije artsenkeuze , ook in de verdergaande voorstellen . 
Wat wij heel moeilijk te verteren vinden , is dat elke verzekeraar zelf uitmaakt welk percentage wordt gehanteerd en welke behandelingen dat zijn . 
Dat zijn soms percentages van 50 à 60 . 
Je kunt je wel voorstellen dat , zeker bij de wat duurdere behandelingen , de aanbieder daarmee onbereikbaar wordt . 
Vervolgens moet je als patiënt dan maar zelf op individuele basis gaan procederen , als je dat al wilt , om alsnog een hogere vergoeding toegewezen te krijgen . 
Er zijn natuurlijk maar heel weinig patiënten die dat doen . 
Wij vinden het een gemis in de voorstellen van de Minister dat dit niet beter wordt geregeld , bijvoorbeeld door minimumpercentages c.q. richtlijnen vast te stellen waarvan je als consument uit mag gaan . 
Nu word je aan je lot overgelaten . 
Een ander probleem is dat van de risicoselectie . 
Verzekeraars gaan op zoek naar die groepen die klaarblijkelijk aantrekkelijker te verzekeren zijn . 
Ik vind het op zich wel begrijpelijk dat de Minister probeert , dat probleem via risicoverevening kleiner te maken . 
Maar iedere verevening achteraf roept weer nieuwe problemen op . 
Ik vind het heel lastig om te zien of dit gaat werken . 
Maar de gedachte erachter begrijp ik eerlijk gezegd wel . 
Mevrouw Ter Avest : 
Toen wij ons bij de vorige RTG tegen wijziging van artikel 13 uitspraken , had dat een aantal redenen . 
De belangrijkste reden was dat wij onze positie als patiënt in het stelsel zwak vonden . 
Wij beschikten over onvoldoende informatie over de aanbieders en de verzekeraars , terwijl de polissen niet toegankelijk waren . 
De positie van de patiënt is heel slecht . 
Als artikel 13 wordt aangepast , zou die positie alleen nog maar zwakker worden . 
Daarnaast signaleerden wij de risicoselectie . 
In de brief van de Minister zijn die argumenten allemaal meegenomen . 
In die zin hadden we wel het idee dat we gehoord waren : 
de Minister heeft met al onze argumenten wel iets gedaan . 
Alleen de oplossingsrichting van het invoeren van een lagere risicoreserve is oude wijn in nieuwe zakken . 
Eigenlijk is het gevolg hetzelfde : 
mensen met een lager budget hebben daardoor een gebrek aan keuzevrijheid . 
In die zin vinden wij dat niet de gewenste oplossingsrichting . 
Maar we hebben wel het gevoel dat de argumenten die we bij het vorige protest aandroegen , zijn gehoord en zijn meegenomen . 
Of het probleem daarmee is opgelost , is vraag twee . 
Mevrouw Hempenius : 
Wij waren blij dat artikel 13 niet doorging . 
Het was even afwachten wat er zou gebeuren ; dat was heel spannend . 
We hebben veel waardering voor het nu op tafel liggende alternatief , waarin een aantal heel belangrijke dingen voor onze achterban is opgenomen : 
kwaliteit , transparantie , medezeggenschap , inspraak van ervaringsdeskundigen enzovoorts . 
Het idee op het punt van het eigen risico vinden wij niet zo goed . 
Het idee om mensen voorspelbaar winstgevend in de risicoverevening neer te zetten , zou een bijdrage kunnen leveren aan het door een verzekeraar opzetten van zorginkoop die echt werkt voor chronisch zieken . 
Als een verzekeraar nu een heel mooie inkoop doet op het gebied van reuma , met alle benodigde medicijnen , dan koopt ze verlies in en zou ze in het slechtste geval failliet kunnen gaan . 
Als ze winstgevend in de risicoverevening komen , ontstaat de positieve prikkel dat verzekeraars zich met hun zorginkoop willen onderscheiden voor deze groep . 
Dan zouden er collectieve producten moeten komen die voor patiëntengroepen interessant zijn . 
Daarin willen wij graag meedenken . 
De heer Rutte ( VVD ): Voorzitter . 
Het is heel goed om vanuit een breed perspectief te horen hoe men hierover denkt om zo te komen tot een betere kwaliteit van zorg . 
Maar het gaat uiteindelijk ook om een betere positie van de patiënt en de cliënt in zijn of haar leven . 
Zorg is inderdaad niet los te zien van de kwaliteit van leven . 
Het is goed op dit punt waar mogelijk gezamenlijk op te blijven trekken , ook daar waar we niet helemaal gelijk denken . 
Ik hoor elementen terug , met name op het gebied van transparantie , waarvan ik zeg : 
doe dat nou echt . 
Verder noem ik de consumententransparantie en transparantie bij het maken van de keuze van zorgaanbieder . 
Die oproepen heb ik goed gehoord ; dat moeten we vooral blijven doen . 
Ik wil inspelen op iets wat slechts een detail leek , maar wat mij enorm triggert , namelijk het onderdeel praktijkvariatie , waarover mevrouw Wind het had . 
Praktijkvariatie ontstaat daar waar het voor aanbieders loont om aan te bieden en niet zozeer waar het voor de patiënt loont om gebruik te maken van de zorg . 
Dat risico zit er althans in . 
Kan mevrouw Wind iets meer vertellen over haar agenda op dat gebied ? 
Wat zou de politiek nog moeten doen om praktijkvariatie verder terug te dringen . 
Dat is namelijk iets waaraan ik me persoonlijk zeer stoor . 
Mevrouw Wind : 
Dat doe ik heel graag . 
Voor een deel heeft het ermee te maken dat het aanbod vraag creëert . 
Dat is glashelder . 
Het heeft zeker ook te maken met het ontbreken van richtlijnen , waarbij ik zeker geen pleidooi houd voor richtlijnen die altijd exact moeten worden nageleefd . 
Want soms is het heel erg verstandig om af te wijken van richtlijnen . 
Om het maar even concreet te maken : 
de ene huisarts schrijft aanmerkelijk meer valium voor dan de andere huisarts . 
Nog een voorbeeld : 
in het ene ziekenhuis duurt het herstel langer en zijn er meer hersteloperaties , wordt er ook veel vaker ingegrepen . 
Ik noem verder als voorbeeld de hernia 's . 
Samen met IQ Healthcare van het Radboud brengen we dat in kaart , op basis van de gegevens van Vektis . 
Het was a hell of a job om die data te krijgen , terwijl het heel belangrijk is dat dat soort data beschikbaar is , uiteraard de randvoorwaarden rond de privacy inachtnemend . 
Maar er moet wel wat mee kunnen gebeuren . 
Vervolgens moet het debat gevoerd worden . 
Ik merk dat er een enorm verzet is . 
Voor een deel is dat begrijpelijk , want er zal best wat af te dingen zijn op cijfers . 
Maar als we daarmee bezig blijven , komen we nooit tot een debat , want op cijfers valt altijd wat af te dingen . 
Maar het zijn wel de cijfers op grond waarvan wordt gedeclareerd . 
Als ze daarvoor goed genoeg zijn , laten we dan ook maar met die cijfers werken . 
Dan krijg je een beeld van de verschillen . 
Dat is wat anders dan een oordeel over goed of fout , maar het is wel het begin van het gesprek . 
Ik zou heel graag willen dat de politiek die specificering steunt , daar ook naar vraagt , een rol speelt bij het verkrijgen van de gegevens die nodig zijn voor onderzoek en meegaat in de aanpak , of aangeeft waarom ze dat niet doet . 
Mijn grote zorg is dat we blijven hangen in een debat over de cijfers die niet zouden kloppen . 
Daarmee geven we veel te veel geld uit en doen we patiënten te kort . 
Dit debat is heel belangrijk voor evidence-based zorg . 
